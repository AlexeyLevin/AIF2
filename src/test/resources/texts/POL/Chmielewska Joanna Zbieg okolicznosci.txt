Joanna Chmielewska



Zbieg okoliczności


SCAN-dal
Podporucznik Tadzio Jarzębski, piastujący stanowisko podkomisarza policji, punktualnie przybył na umówione miejsce. Najpierw zadzwonił, potem zapukał, a wreszcie przycisnął klamkę, wszystko jak się należy, zgodnie z regułami. Drzwi, oczywiście, okazały się otwarte.
— Można? — spytał grzecznie i wszedł do środka.
Denat odpowiedzi mu nie udzielił. Leżał na podłodze niewielkiej kawalerki, przysypany dużą ilością makulatury, i dobrze widoczne były tylko jego nogi, ale podporucznik Jarzębski miał już odrobinę doświadczenia i od razu wiedział, że te nogi nie żyją. Dotknął ich na wszelki wypadek, były jeszcze ciepłe, zawahał się, bystrym spojrzeniem obrzucił pokój i ujrzał roztrzaskany aparat telefoniczny. Zawahał się bardziej.
Nie pracował w wydziale zabójstw, tylko w przestępstwach gospodarczych, ale o pracy kumpli z wydziału zabójstw miał pojęcie i nie zamierzał im urozmaicać służbowej egzystencji. Z drugiej jednakże strony ten ciepły nieboszczyk mógł być jeszcze żywy i wówczas udzielenie mu pomocy nie dość, że było pilne, to jeszcze całkowicie leżało w interesie podporucznika. Przyszedł, żeby z nim porozmawiać, spragniony był tej konwersacji jak kania dżdżu, a stan nieodwracalny całkowicie ją wykluczał.
Rozterka trwała w nim krótko. Sam i tak mu nie pomoże, potrzebny jest lekarz. Patolog, nie patolog, zrobi, co trzeba.
Sytuacja jednakże była wysoce kłopotliwa pod każdym względem. Ewentualne udzielenie pomocy stało na pierwszym planie, wezwanie stosownej ekipy, gdyby denat już nie żył, wyglądało mu zza ramienia i wręcz warczało. Telefon w tym mieszkaniu nie nadawał się do użytku. Pozostawienie otwartych drzwi było ryzykowne, a zamknąć ich nie miał sposobu, zamka zatrzaskowego bowiem nie posiadały. Był sam, nikogo na straży nie mógł postawić, cztery piętra, które musiał pokonać tam i z powrotem, dawały szansę najgłupszym przypadkom. W żadnym razie nie należało budzić sensacji, a szukanie telefonu po sąsiadach wywołałoby niepotrzebne zainteresowanie. A w ogóle należało działać szybko.
— Ryzyk fizyk i niech to jasny szlag trafi — powiedział półgłosem sam do siebie i podjął męską decyzję.
Zostawił drzwi zamknięte tylko na klamkę i runął w dół po niewygodnych schodach, cudem zapewne nie łamiąc sobie rąk i nóg. Dopadł wozu, załatwił, co należało, po czym prawie w tym samym tempie wrócił na górę. Usiadł na ostatnim stopniu i odzyskiwał dech.
Drzwi naprzeciwko tamtego mieszkania uchyliły się i wyjrzała z nich damska głowa, elegancko ufryzowana. Wiośnianą młodość miała za sobą bezpowrotnie. Popatrzyła podejrzliwie, cofnęła się i znów wyjrzała.
— A pan tu co? — spytała nieżyczliwie. — Do kogo? Podporucznik Jarzębski nie wyglądał ani na pijaka, ani na bandziora, ani na chuligana. Był młody, przystojny i przyzwoicie ubrany, nic nasuwał skojarzeń z dewastacją klatki schodowej, ale na złodzieja nadawał się pierwszorzędnie. Nic mógł dopuścić, żeby baba narobiła krzyku, a równocześnie pomyślał, że jednostka wścibska, mieszkająca naprzeciwko, z wizjerem w drzwiach, może okazać się bezcenna.
— Już do nikogo — powiedział smętnie i żałośnie. — Skręciłem kostkę, odczekam chwilę, może mi przejdzie. Niewygodne te schody u państwa.
— Obraza boska takie schody — przyświadczyła głowa w kunsztownych lokach, ale nieufności się nic pozbyła. — Dopiero co pan wchodził i już pan tę kostkę skręcił? Nic słychać nie było.
— Opsnąłem się na drugim stopniu i od razu usiadłem. Rzeczywiście bez hałasu, bo mam buty na gumie. Nic takiego, rozmasuję sobie…
— A mnie się zdawało, że pan całkiem zeszedł i wszedł znowu?
Wścibskość baby napełniła Jarzębskiego podziwem. Zarazem ucieszył się, nie było pewne, czy z ekipą śledczą zechce się dzielić swoją wiedzą równie ochoczo, a po tej krótkiej pogawędce już się jej wyprzeć nie zdoła. On sam jest świadkiem, że oka od wizjera nie odrywa.
— Schyliłem się, nie mogła mnie pani widzieć — wyjaśnił. — Zabolało jak diabli i tak to przeczekiwałem, żeby się nie popłakać. Ale już mija.
Pomasował kostkę u prawej nogi. Lewa była dla baby lepiej widoczna.
Przyglądała mu się jeszcze przez chwilę z wyraźnym powątpiewaniem, nie zaproponowała pomocy, ruch głowy wskazał, że wzruszyła ramionami, cofnęła się do wnętrza i zamknęła drzwi. Jarzębski był pewien, że cały czas go widzi, masował więc kostkę z wielką energią. Przyszło mu na myśl, że doczekanie ekipy pod pozorem skręconej nogi może okazać się korzystne, zgarną go jak osobę przypadkową i jego przynależność do policji nie wyjdzie na jaw. Z babą znajomość już właściwie zawarł, może się to przydać.
Przyjechali po dziesięciu minutach, przywożąc ze sobą lekarza policyjnego.
— W czym dzieło? — spytał podporucznik Andrzej Werbel, z którym Jarzębski chodził jeszcze do szkoły podstawowej, nie mówiąc o średniej i studiach. Rozdzieliły ich dopiero różne wydziały w policji.
— Żeby to piorun strzelił — odparł Jarzębski i zwlókł Werbla nieco niżej. — Zejdźmy, tam nas widzi baba z przeciwka. Gość mi wyszedł w aferze, umówiłem się na rozmowę, przyjechałem i zdaje się, że zastałem klienta dla was.
— Fałszerstwa? — upewnił się Werbel.
— Cały czas. On musiał cholernie dużo wiedzieć. Jakim cudem w tym tempie złapaliście doktora?
— Plątał się przypadkiem. A co, nie jesteś pewien, czy nie żyje?
— Pomacałem, był ciepły. Tam się odbywało ostre szukanie. Chcę być przy przeglądzie rzeczy.
— Nie ma sprawy. Idziemy.
Pośpiech przestał być niezbędny, bo lokator mieszkania okazał się nieżywy od co najmniej pół godziny. Fotograf odwalił robotę, na jego miejsce wszedł daktyloskop.
— Na klamce są moje — zawiadomił podporucznik Jarzębski. — Od zewnątrz. Wewnątrz nie dotykałem.
— To bardzo ładnie z pańskiej strony — pochwalił go technik. — Widzę tu świeżutkie jak rzodkieweczka na wiosnę.
Lekarz nie miał wątpliwości, aczkolwiek na razie wypowiadał się prywatnie. Dwie rany kłute, z czego jedna wprost we właściwy organ, załatwiały sprawę, nic więcej nic było potrzebne. Śladów walki nie stwierdził. Władza nadrzędna w postaci kapitana Frelkowicza wyciągnęła wstępne wnioski.
— Zaatakowany znienacka nożem, prawdopodobnie sprężynowym. Otworzył komuś drzwi i zarobił pierwszy cios. Nie zdołał zareagować, napastnik wepchnął go dalej i poprawił. Potem wziął dobre tempo i przeszukał lokal na zasadzie trąby powietrznej, a szukał głównie w papierach.
— I pewno znalazł — wtrącił z ciężkim rozgoryczeniem podporucznik Jarzębski. —Żebym, cholera, przyszedł godzinę wcześniej!
— A dlaczego nie przyszedłeś? — zaciekawił się podporucznik Werbel:
— Sam mi taką porę ustawił. Umówiony z nim byłem. Ale będziecie wiedzieli, kto był krótko przede mną, bo naprzeciwko działa kamera.
Cichym głosem opowiedział o babie. Miał obawy, że posiada w swoich drzwiach nie tylko oko, ale także i ucho. Obaj, kapitan Frelkowicz i podporucznik Werbel, ucieszyli się szaleńczo. Na wszelki wypadek spytali doktora, czy do zadania ciosu potrzebna była siła.
— Jeśli sprężynowiec, mogło to zrobić dziecko — odparł doktor i odmówił dalszych wyjaśnień. — Reszta po sekcji, nie zawracajcie mi głowy.
Zawadzające bardzo w ciasnym pomieszczeniu zwłoki usunięto i kapitan dokonał podziału zajęć. Werbel z Jarzębskim zaczną grzebać w mieszkaniu, on sam zaś przesłucha babę. Możliwe, że dzięki niej dochodzenie nie potrwa nawet dwudziestu czterech godzin.
Drzwi otworzyły się przed nim, zanim zdążył przyłożyć palec do dzwonka.
— Niby co się tu wydziwia? — spytała ostro przechodzona piękność. — Mam zadzwonić na policję?
— Policja to ja — odparł kapitan i poczuł się jak Ludwik XIV. — Służę legitymacją. Przychodzę z prośbą o pomoc. Możemy wejść do środka?
Piękność, w pretensjach raczej nieuzasadnionych, zrobiona na wielki dzwon, uważnie przeczytała dokument i zaprosiła go do wnętrza. Czujna była, ostrożna i wyraźnie pełna podejrzeń.
— A co się stało? — spytała nieufnie. — Co tam za taki rejwach? Tam spokojny mężczyzna mieszka, przyzwoity człowiek. Z wizytami to tam całe miasto nie lata, to niby co?
— Właśnie chodzi mi o wizyty — podchwycił natychmiast kapitan. — Widzę, że pani ma wizjer w drzwiach, może pani przypadkiem dostrzegła, kto tam był dzisiaj?
— Nie przypadkiem — odparła baba stanowczo i jakby ugryzła się w język. — Znaczy, ja patrzę, bo to nigdy nie wiadomo, różne bandziory się plączą. Jak co słyszę, to patrzę.
Kapitan pochwalił ją z całego serca i cóż zatem, zapytał, widziała? A widziała, owszem, jakiegoś zbójca wrednego, co się tu kręcił podejrzanie, a wyglądał niczym aniołek niewinny. Tacy najgorsi. Niby to w nogę sobie coś zrobił, a latał z góry na dół i z dołu do góry jak z pieprzem.
Kapitan cierpliwie wysłuchał donosu na podporucznika Jarzębskiego, okazał właściwe przejęcie i spytał, co było przedtem. Baba się zacięła.
— Pan powie, co się stało — zażądała. — Wynieśli go na noszach. Chory? Był chory, pogorszyło mu się? Atak jaki? Nie daj Boże, umarł? Bo więcej nie powiem.
— Został zamordowany — odparł kapitan brutalnie, błyskawicznie oceniwszy, że prawda tu w niczym nie zaszkodzi.
Babę na moment jakby zadławiło. Uniosła się z krzesła i ciężko opadła z powrotem.
— To ta suka — powiedziała przez zaciśnięte zęby.
— Jaka suka? — zainteresował się kapitan natychmiast. Baba milczała, siedziała przez chwilę, podniosła się, udała do wnęki kuchennej i napiła się wody z kranu, co było niezbitym dowodem ciężkiego szoku. Nikt przy zdrowych zmysłach nie pija w tym mieście płynącej z kranu cieczy w stanie surowym. Nawet po przegotowaniu słuszniejsze jest używać jej do mycia podłogi. Wróciła na swoje krzesło, usiadła i wzięła głęboki oddech.
— Powiem wszystko — rzekła zdecydowanie. — Pierwsza rzecz, to ja patrzyłam, bo on mnie specjalnie o to prosił. Pan Mikołaj, znaczy. Kto się kręci, kto puka, jak go nie ma, albo co. No to patrzyłam. Raz tu jedni wytrychem grzebali, to wygoniłam, w zeszłym roku jeszcze. A dzisiaj, z godzinę temu, no, z półtorej może, ta dziwa była, poznałam ją. Po trzech latach się tej wietrznej ospie przypomniało.
Kapitan zainteresował się wietrzną ospą i z naciskiem poprosił o szczegóły.
— Ona z nim żyła — rzekła baba, znów przez zęby, głosem jak trucizna. — Przychodziła wtenczas, rzadko dosyć, więcej on do niej chodził. Żona, mówił, taka tam żona, na kwit z pralni. Od trzech lat jej nie było, a dziś się pokazała, w ortalionie była zielonym, otworzył jej, weszła, posiedziała i poszła precz. A leciała jak do pożaru. Poszłam do okna, do samochodu wsiadła i już jej nie było.
— Do jakiego samochodu?
— Nie wiem. Nie znam się. Nie fiat, nie polonez i nie mercedes, a co więcej, to nie rozróżniam. Szary taki. Oni się rozeszli, rzucił ją, to ja zgadłam, i teraz się zemściła.
— Zna pani jej nazwisko?
— Nie. Nigdy nie powiedział. Ani nawet imienia.
— Jak wyglądała?
— A jak wydra, wypłosz taki, łeb rozczochrany, blondynka. Prawdziwa, nie tleniona, ja się znam na tym. Chuda dosyć, a młodą to tylko udaje, trzydzieści pięć ma jak obszył. Na wzrost trochę mniejsza ode mnie, z pół głowy będzie.
Baba była jak piec, przeszło metr siedemdziesiąt, z dobrą piętnastką nadwagi. Kapitan wziął stosowną poprawkę, ale i tak informacje o wietrznej ospie wydawały się skąpe. Pomyślał, że może znajdą wśród papierów przynajmniej imię i telefon, a może nawet adres.
— Nie wie pani, gdzie mieszkała?
— Blisko chyba, gdzieś na górnym Mokotowie, ale dokładnie nie wiem. Ona tu była ostatnia, a przed nią pan Mikołaj był, żywy, bo serek mu przyniosłam ze sklepu i wziął ode mnie we drzwiach. Nic mu nie było.
— A mówiła pani, że był chory?
— A był. Wypadek miał, samochód go potrącił. Z krzyżem miał coś niedobrze i leżał, z domu nie wychodził, ale tak, to był zdrowy.
— Odwiedzał go ktoś jeszcze?
Baba przez chwilę milczała i kapitan mógłby przysiąc, że coś zdusiła w sobie.
— Nie — powiedziała stanowczo. —Jego w ogólności prawie nikt nie odwiedzał. Jeden taki czasem przychodził, ale rzadko, ze dwa razy do roku. Średni i piegowaty, zawsze na nim aparaty fotograficzne wisiały. I raz była basetla jedna, wielka, gruba i czarna, łeb jak u konia. Ale do środka nie weszła, przez drzwi z nią pogadał, poczekała na schodach i on zaraz wyszedł. I poszli. Więcej nic nie było.
Komunikat o wietrznej ospie wydawał się z tego wszystkiego najcenniejszy. Co do innych informacji, to zamordowany facet z przeciwka był dziennikarzem, pracował dorywczo i ciągle jakieś materiały do pracy zbierał. Po całych dniach w domu go nie było, a nie zdarzyło się nigdy, żeby wrócił nietrzeźwy, obojętnie, rano, wieczór czy ,w nocy. Porządny człowiek, krótko mówiąc.
W mieszkaniu denata dwóch podporuczników przy pomocy sierżanta odwaliło kawał roboty. Szczegółową lekturę tysięcy maszynopisów, wycinków pracowych, całych gazet i rozmaitych pism urzędowych odłożyli na później, optymistycznie wyobrażając sobie, że będą mieli wolną chwilę, teraz zaś zajęli się wnikliwym przeglądem dwóch najbardziej interesujących przedmiotów. Jeden z nich robił wrażenie notesu, a drugi był damską torebką, dużą, trochę zużytą^ z miękkiej skóry, z naderwanym paskiem do noszenia i zaklinowanym zamkiem błyskawicznym.
Kapitan Frelkowicz z miejsca skojarzył torebkę z wietrzną ospą i rzucił się na nią niczym wygłodniały sęp na padło.
— Dokumenty? — krzyknął z nadzieją.
— Nic z tego — odparł z goryczą podporucznik Werbel. —W ogóle zawartość jakaś dziwna. Tu leży wszystko, o… Zrobiłem spis.
Kapitan obejrzał dużą ilość różnych rzeczy, ułożonych na wolnym kawałku tapczanu i chwycił spis.
— Niemożliwe, żeby w tym nie było nic o właścicielce! —powiedział stanowczo. — A wygląda na to, że załatwiła go eks—podrywka. To może być właśnie to…
Zaczął czytać i umilkł.
Zawartość damskiej torebki prezentowała się raczej dość niezwykle. Stara, pękata, plastikowa kosmetyczka wypchana była szesnastoma przedmiotami, wśród których tylko puderniczka nie budziła zdziwienia. Resztę stanowiło zbiorowisko najzupełniej nie kosmetyczne, złożone ze szczątków lekarstw, środków opatrunkowych i przyrządów w rodzaju scyzoryka, otwieracza do kapsli, pęsetki filatelistycznej, agrafek i tym podobnych. Już sama kosmetyczka wystarczała, żeby na tapczanie zrobić niezły śmietnik. Kapitan wstrzymał się od komentarzy i czytał dalej.
Pozycję czwartą stanowił kalendarzyk na rok bieżący z dwiema notatkami i niczym więcej. Pozycję piętnastą świstek papieru z napisem: Zmam 46 16. Szesnastą drugi świstek papieru z napisem: Zosia 15. Kapitan przeleciał takie rzeczy, jak puste, plastikowe okładki z obcojęzycznym drukiem, kserokopię bardzo dziwnego spisu potraw, żetony do automatów do gry i sześć pogniecionych strzępów ligniny, papieru toaletowego i chusteczek higienicznych, oko jego jednakże zatrzymało się na punktach od 17 do 21. Stanowiły je: dwie puszki piwa Okocim, butelka spirytusu salicylowego, mała torebka żwiru, dwa dość duże kamienie luzem — jeden biały, a drugi czarny — i reflektorek średnich rozmiarów, na dwie baterie, bez baterii.
Doczytawszy do końca, kapitan milczał długą chwilę.
— Kobieta, która takie rzeczy nosi w torebce, jest zdolna do wszystkiego — rzekł wreszcie z przekonaniem. — Wariatka…? Była tu facetka, pół godziny przed Jarzębskim. Trzeba ją znaleźć.
— Ciekawe, po czym — mruknął podporucznik Werbel.
— Są notatki. Dwa numery telefoniczne. I to coś… no, te papierki…
— Z Zosi piętnaście to ja dużo nie zgadnę. Wszyscy wiedzą, że piętnastego maja jest Zofii. Ciekawe, co to może być Zmam.
— Adres — podpowiedział niezbyt pewnie kapitan. — 46, mieszkania 16.
— Zmam? — zdziwił się podporucznik. — Jest taka ulica?
— Sprawdzimy w spisie. Pod te numery trzeba zadzwonić. Coś wam jeszcze wyszło z tego szukania?
Podporucznik Jarzębski siedział nad notesem i coraz bardziej zieleniał na twarzy.
— Wyszło — powiedział jadowicie. — Gromadził wszystko, z wyjątkiem tego, co mnie jest potrzebne. Mam tu notes, rany Boga żywego!
Notes mógł być uważany za notes wyłącznie z racji zapisków. Składał się z kawałka czegoś razem i setek luźnych kartek, nie mających żadnego porządku alfabetycznego. Ściśle biorąc, nie mających żadnego porządku. Znajdowała się na nich olbrzymia ilość nazwisk, numerów, adresów i notatek dla pamięci, w rodzaju: babcia, szkło, 72/42, Jar. sob. 17, M. Oko i tym podobnych. Komputer by się w tym zgubił.
— Słuchajcie, czy jesteście pewni, że to nie była jego torebka? — spytał delikatnie podporucznik Werbel. — Może ona i damska, ale jakoś mi te rzeczy pasują do siebie.
— Puderniczki by chyba nie nosił? — powiedział kapitan z powątpiewaniem.
— Ale szminki tam nie ma. I kredki do oczu. One to miewają zazwyczaj przy sobie…
— Przestań mącić, to był normalny facet! — zdenerwował się podporucznik Jarzębski. — Za kobietę się nie przebierał, ludzie, metr osiemdziesiąt wzrostu i bary jak u zapaśnika! Mowy nie ma!
— Ty o nim coś wiesz? — zainteresował się kapitan.
— Wiem, nawet dużo. Kiedyś pracował w MSW, ale od piętnastu lat był na rencie. Stuknęli go i został mu uraz kręgosłupa, a także skłonność do węszenia. Węszył, gdzie popadło i ostatnio zajmował się fałszowaniem Rejmontów. Możliwe zresztą, że już wcześniej siedział w studolarówkach, ale ja o nim wiem od niedawna. Taka Zosia Samosia to była, lubił wiedzieć i nikomu nie powiedzieć, sztuka dla sztuki. Ale jak z nim gadałem przez telefon, dał do zrozumienia, że może co wyjawi. No i macie, już mi wyjawił.
— Dwie rzeczy — rzekł kapitan po krótkim namyśle. — Ktoś tu podobno grzebał wytrychem, wydrzeć informacje od baby z przeciwka. I drugie, to ten wypadek samochodowy. Uszkodzenie kręgosłupa, musi o tym wiedzieć drogówka i pogotowie, co najmniej.
— I, oczywiście, znaleźć właścicielkę tej torebki — dołożył kąśliwie podporucznik Werbel, potrząsając pustą torbą.
Dwa numery telefoniczne, pod które zadzwoniono od razu po powrocie do komendy, nie odpowiadały. Biuro numerów wyjaśniło, że oba należą do Polskiej Akademii Nauk, Centrum Medycyny Doświadczalnej, mieszczące się na Dworkowej. O tej porze mogło tam nikogo nie być. Ulica, zaczynająca się na Zmam, nie istniała i Jarzębski wysunął przypuszczenie, że może źle odczytali, bo jest niewyraźnie napisane. Nie Zmam, tylko Znam. Znam również nie istniało. Jarzębski poszedł dalej i przekształcił to w Znan, Z i a nie ulegały wątpliwości. Takich ulic było dwie, Znana i Znanieckiego. Znana była krótką uliczką na Woli, Znanieckiego, również nie długa, na budującym się Gocławku. Numer 46 nie miał się tam gdzie zmieścić i personel pomocniczy został obarczony poleceniem przejrzenia spisów ulic innych miast.
Podporucznika Jarzębskiego, na jego własną prośbę, wyprowadzono z mieszkania denata w sposób specyficzny, silnie trzymając za ramię. Miał nadzieję, że baba z przeciwka patrzy. Zamierzał tu wrócić i pogawędzić z nią prywatnie, co też uczynił jeszcze tego wieczoru.
— A co? —spytała na przywitanie, otwierając mu drzwi. — Puścili pana tak od razu?
— Puścili, sprawdzili tylko odciski palców i czy nie miałem przy sobie rękawiczek — odparł Jarzębski bez namysłu.
— Mógł pan wyrzucić, jak pan poleciał na dół.
— E tam. Primo, obejrzeli śmietniki, a secundo, moją nogę. Do latania się nie nadawała i przy okazji doktor zrobił mi okład, o!
Podciągnął nieco nogawkę spodni i zaprezentował kostkę, elegancko opakowaną w bandaż elastyczny. Pamiętał, że to miała być prawa. Baba pokręciła głową, wyraźnie zdziwiona, jak mogła się tak pomylić, jej zdaniem pogrzmiał w dół i zaraz wrócił na górę, tymczasem okazuje się, że jednak rzeczywiście siedział na stopniu, schylony i niewidoczny. Wyraziła żal, że nie jęczał, bo wtedy nie miałaby niepotrzebnych podejrzeń. Podporucznik Jarzębski wyjaśnił, że to nie z odporności i hartu ducha, tylko dech mu zaparło. Tak go przez chwilę bolało, że nie mógł głosu z siebie wydobyć. Ostatnia informacja do piekielnej baby wreszcie przemówiła.
— I co pan chce teraz? — spytała z mniejszą nieufnością.
— Żebym to ja wiedział — odparł Jarzębski żałośnie. — Ktoś zabił tego pani sąsiada i szczerze pani powiem, że ja do niego właśnie przyszedłem.
— To wiem —wtrąciła sucho.
— Ale nie wie pani, że on został okradziony — kontynuował Jarzębski z przejęciem zaplanowaną wersję. — Taką dużą teczkę od niego wynieśli, nie aktówkę, tylko grubą, walizkową. Papiery tam miał.
— Co za papiery?
— Różne. W tym moje. Jakby to pani powiedzieć… Zobowiązania tam były, weksle i różne takie, co paru osobom mogły nieźle zaszkodzić. Chciałem z nim pójść na ugodę, bo siedzieć to może nie, ale bez płacenia by się nie obeszło. Ale wiem o innych, którzy gorzej wyglądają i tak myślę, czy to przypadkiem nie ktoś z nich go trzasnął. Nie było tu jakiego incydentu? Włamanie może, albo jakaś awantura? Pani wie wszystko.
Popatrzył na nią wzrokiem, któremu kamień oparłby się z trudem. Baba konsystencją psychiczną mocno przerastała minerał, ale odrobinę jakby się zawahała.
— To może te… — wyrwało jej się.
— Które? — spytał chciwie podporucznik. Zacementowała rysę błyskawicznie.
— To ta zaraza — doniosła. — Ta suka, ta szantrapa, co go zabiła. Z torbą wyszła.
Komunikat o torbie również był cenny, ale podpuszczony przez kapitana podporucznik żywił głębokie przekonanie, że baba coś ukrywa. Facetka, wizytująca denata na chwilę przed jego śmiercią, stanowiła kluczowy element dochodzenia, okoliczności towarzyszących jednakże pomijać nie należało. Szczególnie okoliczności z uporem tajonych.
Torba została opisana jako dość duża, chyba ciężka, wypchana i w zielonym kolorze. Nic z niej nie wystawało i co zaraza w niej wyniosła, nie dawało się odgadnąć, ale mogły to być owe ukradzione papiery. Podporucznik zaczął kręcić, rozpaczając nad niefartem. Że też nikt inny tej gangreny nie widział, może ktoś ją zna, skoro tu kiedyś bywała, przynajmniej z widzenia! Jakiś sąsiad, może cięć! Poza tym, o ile wie, w te przykrości papierowe zamieszani byli sami mężczyźni i ani jednej kobiety, więc dziwi się przeraźliwie i dostrzega same okropne problemy!
Baba znów się odrobinę zawahała. Miotała nią wyraźna rozterka, usadzić wietrzną ospę, czy wyjawić pełnię wiedzy. Wiedza stanowiła punkt honoru, a nieboszczykowi zaszkodzić już nie mogła, z drugiej znów strony okazja załatwienia rywalki pojawiła się niepowtarzalna. Zaparła się z niej skorzystać.
— Jak raz makaron mi wykipiał — rzekła sucho i pozornie od rzeczy. — Nic nie wiem, żeby kto inny był, tylko ona. A jak poszła, to on już nie był żywy. Powiesić trzeba, żeby z piekła nie wyjrzała, takiego mężczyznę zabić…!
Na moment głos się jej załamał i podporucznik zrozumiał, że pod scenicznym makijażem i szopą lakierowanych pukli wrą wielkie namiętności. Wszystkie przebijała nienawiść do wietrznej ospy i zarazy. Pośpiesznie i z dużym zapałem zgodził się, iż zarzucone już dość dawno włóczenie końmi i biczowanie pod pręgierzem należałoby dla niektórych osób przywrócić w pełnej krasie. Baba ujrzała jakiś rodzaj pokrewieństwa dusz i wyzbyła się wrogości, ale na pełną szczerość nie poszła. Dwie osoby widziała, zarazę i jego, a więcej nic nie wie.
Podporucznik dałby się zabić za to, że coś tu się działo. Plątał się ktoś więcej, może denat pokazał się żywy, może nastąpiło coś jeszcze innego, ale nie miał sposobu wydrzeć całej prawdy z zaciętej megiery. Wszystkie siły ześrodkowała na jednym donosie, możliwe, że trafnym, ale niedostatecznie udokumentowanym. W dodatku prowadziła własne dochodzenie.
— Jak pan przyszedł, to on już nie żył, co? — spytała ponuro i badawczo.
— Nie żył — przyświadczył podporucznik. — I chciałem, prawdę mówiąc, zmyć się stąd bez niczego, ale ta cholerna noga mnie załatwiła. Widziała pani, przyjechały gliny, ktoś ich musiał zawiadomić. Nie pani czasem?
— Nie, ja jeszcze nie wiedziałam, o co tu chodzi. Pan Mikołaj nie lubił szumu dookoła siebie, nie odważyłabym się bez niego. A jak pan wchodził, to co? Nikogo pan nie spotkał?
— Nie. Kogo miałem spotkać? Tę facetkę ma pani na myśli?
— E tam. Po niej ten makaron mi kipiał i gaz pod garnkiem ustawiałam… Ale kto ją tam wie, czy z obstawą nie przyszła…
— Z jaką obstawą?
Baba zacisnęła usta. Podporucznikowi węch podpowiedział, że kogoś tu jeszcze musiała widzieć, jakiegoś faceta zapewne. Nie przyzna się za nic w świecie, żeby nie zmącić wizerunku jednej podejrzanej, może go zresztą widziała niedokładnie, może przeszkodził jej ten makaron, którego czepia się z takim uporem. Może tylko coś słyszała…
Przez długą chwilę patrzył na nią pytająco i bez skutku. Odporność miała nie do przebicia. Westchnął ciężko.
— A od jej wyjścia do mojego przyjścia ile czasu upłynęło? Nie wie pani przypadkiem?
— Szesnaście minut — odparła bez namysłu, budząc tym jego śmiertelne zdumienie.
— Skąd pani wie tak dokładnie?
— Przez ten makaron. Na zegar ciągle patrzyłam.
— I nic się nie działo kompletnie?
— Jakie nic? Makaron mi kipiał… Podporucznik poczuł, że więcej tego makaronu nie zniesie. Poddał się chwilowo.
— A te inne wypadki to jak wyglądały? Co to pani mówiła, że wytrychem grzebał i tak dalej?
Babę jakby odblokowało, ożywiła się odrobinę. Sprecyzowała termin zeszłorocznego wydarzenia i z detalami opisała grzebiące osoby, sztuk dwie, facet w średnim wieku i trochę młodsza facetka. Niczego się nie dogrzebali, bo ich spłoszyła. Więcej nic nie było, pan Mikołaj spokojny człowiek, od początku to powtarza i wie, co mówi.
Podporucznik znów westchnął i zdecydował się jak najdłużej nie wychodzić z roli.
— Czyste nieszczęście — oznajmił grobowo. — A już miałem nadzieję, że on może co u pani zostawił. Zorientowałem się przecież, że pani tu czuwa, zaufanie musiał mieć do pani i mógł tak zrobić, nie?
— Zaufanie miał — przyświadczyła dumnie i z godnością. — Jakby miał komu co zostawiać, to tylko mnie, ale nic takiego nie było. Tę zarazę pan znajdzie, bo ona mało, że zbrodniarka, to jeszcze złodziejka i te pańskie papiery też ukradła.
Schodząc po schodach, zły jak piorun, podporucznik zastanawiał się, co by tu zrobić i w jaki sposób wyrwać z piekielnej baby wszystkie pozostałe informacje, bez wątpienia ukrywane. Z całą pewnością wiedziała więcej, pytanie, co…
W komendzie kapitan Frelkowicz miał już niektóre wyniki.
— Takiego mieszkania jeszcze nie widziałem — zawiadomił Jarzębskiego. — Odciski palców dwóch osób, jedne denata, a drugie, świeże, kobiety. I żadnych więcej. Nic nie ścierane, nic nie usuwane, rany boskie, do tego stopnia nikt tam nie bywał?
— A ten bałagan? — zainteresował się Jarzębski. — Ona zrobiła, ta kobieta?
— Nie, bałagan zrobiono w rękawiczkach. Szarych, z tworzywa sztucznego. Mogło to być, że wpuścił ją, weszła, może rozmawiali, naodciskała tych palców trochę, potem udała, że wychodzi, zabiła go i rękawiczki włożyła do szukania. Ślad rękawiczek nakłada się wszędzie na ślad palców, więc kolejność musiała być taka.
— No dobrze, a dlaczego zostawiła tę torbę z kamieniami i z piwem?
— A cholera ją wie. Może przestraszyło ją coś i uciekła w pośpiechu. Wstrzymuję się od przypuszczeń. Wręcz byłbym skłonny mniemać, że on to trzymał jako pamiątkę albo co, gdyby nie to, że piwo świeże, kalendarzyk z tego roku, a wewnątrz odciski palców wyłącznie jej. No, na piwie chyba także sprzedawcy, a może jeszcze coś tam znajdą… Nie mogę się oprzeć wrażeniu, że ogólnie coś tu nie gra. Jakieś to zbyt proste…
Podporucznik Jarzębski wyjawił, co myśli o babie—świadku. Przekazał informacje. Kapitan ożywił się nieco i zaczął myśleć intensywniej.
— Czyli nasuwa się cień drugiej wersji — rzekł w zadumie. —Był tam później ktoś jeszcze i nie ona go zabiła, tylko ten, co przyszedł po jej wyjściu. I to on przeszukał mieszkanie. Przypuszczenie w zasadzie bezpodstawne, ale kto wie…?
— Jeśli ta baba coś ukrywa… A że ukrywa jestem pewny… — powiedział podporucznik Jarzębski i włączył elektryczny dzbanek do wody. —Jest tu trochę kawy, czy mam iść po swoją…? To jest to coś na korzyść podejrzanej. Uparła sieją wrobić i na razie nie popuści.
— Werbel ma kawę. Dobra, spróbujesz później jeszcze raz. A teraz mów, co wiesz, bo może się łączy. Przydział ci już załatwiłem. Albo przynieś akta, a najlepiej jedno i drugie.
Podporucznik uczynił jedno i drugie.
— Witam pięknie — powiedział głos w telefonie.
Nie odezwałam się. Milczałam. Znałam ten głos i nienawidziłam go przez trzy lata do szaleństwa, a ostatnio nieco mniej.
Chwile wielkich uczuć i wzniosłych uniesień odeszły w przeszłość, a między nami pozostały uciążliwości z bajek. Przepaść bezdenna, łańcuch szklanych gór i grzęzawisko, jakiego świat nie widział. Nie przypuszczałam, że usłyszę go jeszcze kiedykolwiek.
Wiedziałam, że potrafi czekać w nieskończoność i zdecydowałam się odezwać.
— Dzień dobry — powiedziałam sucho. Wykorzystał to natychmiast.
— Poznajesz, kto mówi?
— Tak. —
— Mam wielką prośbę do ciebie. Chciałbym, żebyś do mnie przyszła.
Pomyślałam, że chyba źle słyszę i nie wytrwałam w konwencji sztywnej grzeczności. Zawsze na wszystko reagowałam żywiołowo.
— Co takiego…?!
— Chciałbym prosić, żebyś do mnie przyszła — powtórzył porządnie, bo zawsze lubił mówić całymi zdaniami. — O ile to możliwe, zaraz.
Nabrałam obaw, że zwariował. Albo może pomylił numery telefonów i nie zdaje sobie sprawy, do kogo dzwoni.
— Po co? — spytałam wrogo.
— Żeby mi pomóc.
Przez siedem spędzonych razem lat prosił mnie o pomoc wielokrotnie i zawsze było to coś, od czego ciemniało w oczach. Sprężynę w tapczanie trzonkiem młotka należało, na przykład, podważać i bałam się tego panicznie, bo wyskakujące żelastwo mogło złamać nogę słoniowi, a nie tylko jednostce ludzkiej. Względnie miałam być w pogotowiu, co oznaczało cztery godziny trwania w niesłabnącym napięciu, bez jakichkolwiek działań, czynów i słów. Cholery można było dostać od czegoś takiego! Możliwe, że zbuntowałam się, zaczęłam odmawiać i spowodowałam katastrofę związku. Zerwanie na zawsze.
— Czy ty się orientujesz, z kim rozmawiasz? — spytałam podejrzliwie.
— Orientuję się doskonale. Przecież dzwonię do ciebie. Potrzebna mi pomoc i do nikogo innego nie mogę się z tym zwrócić. Miałaś kiedyś pretensję, że nie dostrzegam twoich zalet. Otóż dostrzegałem je i dostrzegam nadal, ponadto doceniam. Posiadasz cechę, która w aktualnej sytuacji jest niezbędna. Nie chodzi tu o mnie, tylko o znacznie poważniejsze sprawy.
Ugryzłam się w język, żeby nie wyrazić zdziwienia. Istnieją na świecie sprawy poważniejsze niż on…?
— Nie chcę — powiedziałam stanowczo.
— Przewidziałem to, że możesz nie chcieć. Niemniej cię proszę. Ma to związek z rzeczami, a także z osobami, które, o ile wiem, bardzo cię interesują. Podsuwam ci okazję zyskania jakiejś wiedzy.
— Łapówka, znaczy?
— Nie. Na łapówkę nie pójdziesz. Ale zagrożony jest ktoś z twoich przyjaciół. Jestem blisko sukcesu, ale zostałem unieruchomiony i sama pociągniesz sprawę dalej. To jest pomoc także dla ciebie.
Podzieliłam się na dwie części, nie wiadomo, czy równe. Jedna buntowała się, wściekła, zacięta i pełna nienawiści. Druga rozważała rzecz na spokojnie, ale już zaczynała się w niej lęgnąć emocja, chciwa tej wiedzy i tego dalszego ciągu. Do obu przyplątało się przeczucie odpowiedzialności za własny charakter. Jeśli przez całe życie starałam się nie zawieść żadnej pokładanej we mnie wiary, nie zacznę teraz zmieniać się na gorsze tylko dlatego, że on okazał się zwyczajną świnią, brutalną, nieczułą i bezlitosną…
— Dobrze — powiedziałam złym głosem. — Przyjdę. Ma być zaraz?
— Jak najszybciej.
Nie miałam daleko, znalazłam się pod jego domem po dziesięciu minutach. Mieszkał, żeby to mór wydusił, na czwartym piętrze, a koszmarne budynki przy Racławickiej pozbawione były wind. Od lat marzyłam o spotkaniu zboczeńca, który zadecydował kiedyś, że pięciopiętrowe budowle wind nie potrzebują, bo zasiedlą je widocznie taternicy i alpiniści. Kretyńska decyzja miała się znów odbić na mnie, tego zwyrodnialca z radością udusiłabym gołymi rękami.
Dłużej szłam po schodach, niż jechałam. Już od drugiego piętra moja torebka zaczęła zmieniać wagę, na trzecim przeistoczyła się w ciężar nie do udźwignięcia, co, u Boga ojca,. miałam w niej takiego…? W dodatku zauważyłam, że pasek się przerywa, trzymała go jedna nitka, nawet nie mogłam założyć draństwa na ramię. Dotarłam do jego drzwi prawie uduszona na śmierć i niezdolna do żadnych urągliwych gestów w stosunku do baby z przeciwka. Rzecz jasna, oko na szypułce przełaziło jej przez wizjer.
— O co chodzi? —spytałam od razu, wrogo i nieżyczliwie.
— Mam kłopoty z kręgosłupem — odparł na to uprzejmie. Nie skomentowałam informacji i nie pytałam, skąd mu się to wzięło, za to odgadłam, w jakim celu mnie wezwał. Musiało mu być potrzebne coś na zewnątrz, a widocznie nie mógł wyjść. Pewnie, te schody, świetna kuracja na kręgosłup… Milczałam, czekając, aż sam mi wszystko powie.
— Bez względu na inne twoje cechy, wiem, że można mieć do ciebie zaufanie — oznajmił. — Jak wiesz, sprawdzałem to wielokrotnie. Muszę cię prosić, żebyś wzięła ode mnie paczkę, zaniosła ją na dworzec Centralny i schowała w przechowalni bagażu. Tam są boksy bagażowe. I dostarczyła mi kluczyk, nie wcześniej niż za dwie godziny. To wszystko. Wybacz, że cię obciążam, ale sama twierdzisz, że cierpimy za swoje zalety. Ty, w tym wypadku, za lojalność.
Ciemno mi się w oczach zrobiło i przez chwilę zajęta byłam zgrzytaniem zębami. Oszalał chyba, żeby w tej sytuacji przypominać akurat to, o co wybuchały pomiędzy nami niegdyś najpotężniejsze awantury. Sprawdzał moją lojalność… A pewnie, że sprawdzał, jeszcze jak sprawdzał! Obrażał mnie śmiertelnie, wywołując przy okazji eksplozje moich emocji. Zwariował chyba do reszty, ten kręgosłup rzucił mu się na umysł… Przez moment miałam ochotę zaproponować mu mściwie, żeby się wypchał trocinami, drobno tłuczonym kryształem albo, nowocześnie, tworzywem sztucznym, zawrócić i wyjść. Tajemnicza siła powstrzymała mnie przed tym.
— I oczywiście, milczeć na ten temat jak głaz, studnia i mogiła? — powiedziałam zgryźliwie.
— O ile studnia milczy — zwrócił mi uwagę, pouczająco i z naganą. — W studni jest echo. Gdyby nie trzeba było milczeć, mógłby to zrobić ktokolwiek.
Panie, zmiłuj się… Wszystko we mnie stawiło opór. Skoro jestem takie cudo, trzeba mnie było docenić wcześniej, a nie traktować jak przedmiot średnio użyteczny, a za to bardzo kłopotliwy. Liczne dziwy okazały się cenniejsze ode mnie, niech teraz te dziwy latają z bagażami po dworcach. Prawie zawału przez niego dostałam i ciężkiej nerwicy, dziesięć lat mi przybyło przez tydzień, nienawidzę go z całej siły i życzę mu jak najgorzej, a w dodatku jestem pewna, że z tą paczką to jest głupie zawracanie głowy. Obsesjonista i megaloman, ciągle mu się wydaje, że wszechświat czyha na jego tajemnice, kataklizm nastąpi, jeśli wyjdą na jaw i ja teraz w tym kretyństwie mam brać udział! Bo nagle się okazało, że ja jedna w całej galaktyce zasługuję na zaufanie, rychło w czas zauważył…!
Co prawda fakt, że domagając się pomocy, nie przy pochlebiał się i nie podlizywał, może nawet i dobrze o nim świadczył, ale nie w moich oczach. Przypomniałam sobie, ile razy narwał się na starannie wybierane osoby, rzekomo pewne i godne zaufania bardziej ode mnie i jadowita satysfakcja odrobinę złagodziła te uczucia we mnie. Równocześnie jakieś coś, obrzydliwe i uparte, nie pozwoliło mi odmówić.
— Gdzie to jest? — warknęłam.
— Tutaj.
Sięgnęłam po dużą, grubą, foliową torbę i ręka mi opadła.
— Na litość boską, coś ty tam wepchnął, platynę?! To waży sto kilo!
— Tylko sześć i pół. Są to rezultaty moich dociekań w kwestii, która ciebie również interesuje. Z pewnych względów nic mogę trzymać tego w domu. Nie musisz przecież wchodzić z tym na górę. A rzecz dotyczy… Zdaje się, że na imię mu Paweł?
W jednym błysku olśnienia zrozumiałam, co mu tkwiło belką w oku przez te wszystkie lata. Odstawiłam torbę.
— Powiedz mi zaraz, o co chodzi — zażądałam wściekle.
— Nie — odparł na to. — Powiem ci, jak wrócisz z kluczykiem.
Patrzył na mnie, ale byłam idealnie przezroczysta i gdzieś za mną ujawniała się nieograniczona przestrzeń. Znałam go, wiedziałam, że prędzej rozbiorę ten budynek do fundamentów, niż wyduszę z niego bodaj jedno słowo. Rozsądek kazał pójść na ugodę.
Zaprezentowałam akustycznie ten suchy pieprz i piaski pustyni.
— Dobrze. Za dwie godziny.
Nie do pojęcia, ale zawahał się nagle.
— Przy okazji zwracam ci uwagę na ruiny altanki — powiedział obojętnym głosem.
Cud, że mnie szlag nie trafił. Postanowiłam granitowo, że za te dwie godziny raczej przyrosnę mu do podłogi, niż wyjdę stąd niedoinformowana. Zabiję go, najlepiej będzie… Drzwi otworzy, bo zależy mu na kluczyku. Zła jak piorun, pełna niechęci, płonąca emocją, którą za wszelką cenę starałam się ukryć, podniosłam torebkę i przypomniałam sobie, że przecież tu wrócę. Jeszcze raz będę się pchała na przeklęte czwarte piętro. Dosyć tego, niech przynajmniej włażę bez obciążenia, nie wiem, co mam w tej torebce, ale nie będę tego nosiła!
Wyjęłam portmonetkę i kosmetyczkę z dokumentami. Moja ukochana fufajka, o dwa numery za duża, a w ogóle męska, miała przepastne kieszenie.
— Zostawiam to. Może tu postać. Odnawiać mieszkania przez ten czas nie będziesz.
— Postaraj się nie wpadać nikomu w oczy… Zeszłam na dół, rzuciłam ciężar na tylne siedzenie i odjechałam.
W Pawle zakochałam się na pierwszym roku studiów. On był wtedy na drugim. Miałam wówczas 18 lat, męża i jedno dziecko, i niestosowne uczucie zdusiłam w sobie, co przyszło mi o tyle łatwo, że obiekt nie zwracał na mnie zbytniej uwagi. Zajęty był Baśką, jedną z moich własnych przyjaciółek, wstrętną dziewuchą wielkiej urody i okropnego charakteru. Że też, psiakrew, wiecznie te cudze urody wchodziły mi w paradę… Ożenił się z nią.
Fakt, że wcześniej dostrzegł charakter małżonki, niż ja zrobiłam dyplom, nie dostarczył mi wielkiej satysfakcji. Na krótko straciłam go z oczu, po czym zetknęliśmy się przypadkiem, kiedy już miałam dwoje dzieci i byłam po rozwodzie, a on miał nową żonę. Nic mnie to nie obchodziło, bo zajęta byłam sobą, niemniej dawny sentyment jakoś się odezwał i zanim się zreflektowałam, powiedziałam mu o tym. Razem siedzieliśmy nad projektem wnętrza dla kogoś z amerykańskiej ambasady i nie zależało mi na niczym, bo własne życie uważałam za udeptane, skończone i zrujnowane.
— Chyba oszalałaś — powiedział z politowaniem Paweł, usuwając z łazienki ostre oranże i wstawiając na ich miejsce złamany ugier. — Jesteś młoda, piękna i u progu kariery. Poleci na ciebie niejeden! To jest początek, a nie koniec!
— Cha, cha — odparłam drwiąco, myśląc zarazem, że niechby sam poleciał, byłby to przynajmniej jakiś dowód, lepszy od głupiego gadania. Udało mi się swoich myśli nie wyjawić, ale możliwe, że fruwały w powietrzu, bo jakoś je odgadł i spełnił moje życzenie.
Przyjaźń pozostała nam na zawsze, związki uczuciowe natomiast uparcie łamały nogi na rozmaitych przeszkodach. Kiedy Paweł rozwodził się ponownie, ja już byłam po drugim mężu i przysięgłam wierność Mikołajowi. Kiedy się z nim rozstałam, Pawła w ogóle nie było, nie mówiąc o tym, że miał trzecią żonę. Nie trawiła mnie ta kobieta nawet na odległość i najniewinniejsze pozdrowienia musiał przed nią ukrywać, żeby nie powodować niepotrzebnych zadrażnień.
Wyjechał z kraju na zawsze, zdążywszy się przedtem wygłupić. W jednej czwartej był Francuzem, jego francuska babka do końca życia nie nauczyła się po polsku, Paweł od urodzenia był dwujęzyczny. Miał silne francuskie ciągoty, czemu, zważywszy panujący wówczas ustrój, trudno się dziwić. Tam był człowiekiem, tu niezauważalnym fragmentem masy, ubezwłasnowolnionym i pozbawionym wszelkich praw. Dekoratorem był świetnym, dorównywałam mu i niekiedy nawet okazywałam się lepsza wyłącznie w zestawieniach kolorystycznych, co do reszty, mogło mnie wcale nie być. Chciał pracować swobodnie, z rozmachem i bez ograniczeń, opuścił zatem demokrację, pożal się Boże, ludową i padł w objęcia kapitalizmu, ze skutkiem zgoła wystrzałowym.
Zanim to jednak nastąpiło, wykonał numer dość ryzykowny. Może nawet bardzo ryzykowny.
Pieniędzy mieliśmy wówczas tyle, co kot napłakał, on trochę więcej niż ja, ale też mało. Nie chciał wyjeżdżać o zebranym chlebie i nocować pod mostem, zagryzając nędzę resztkami suchej kiełbasy z porzuconej Ojczyzny. Człowiekiem chciał się poczuć od razu.
— Aśka — powiedział i on jeden na świecie tak mnie nazywał. — Trzymaj za mnie palce, rzuć jakie uroki albo wykombinuj inną czarną magię. Cholernie mi potrzebna pomoc sił nadprzyrodzonych.
— Cóżeś, na litość boską, uczynił? — zaniepokoiłam się.
— Zawarłem zakład. Będę miał z tego jedno z trojga, pięć tysięcy zielonych, ładne parę lat pierdla, górna granica dwadzieścia pięć, ewentualnie rentę inwalidzką. Załatw, żeby wyszło to pierwsze.
— I co to ma być takiego? — spytałam surowo.
— Założyłem się, że potrafię narysować studolarówkę. Co do umiejętności, nie ma sprawy, własne możliwości znam dość dobrze i tym się nie musisz zajmować. Dziecinny problem. Faktem jest, że znajdowałem się na niezłej bani, ale z okoliczności towarzyszących w pełni zdawałem sobie sprawę. Przestępstwo jest ścigane przez Interpol, więc wyjazd mnie nie ratuje.
— Wycofać się już nie możesz?
— W żadnym razie, facet się przede mną ujawnił. Nawet próba wycofania oznacza podróż Wisłą ku morzu bez przyrządów pomocniczych. To nie jest towarzystwo tolerancyjne.
— Chryste Panie… Milczmy przynajmniej na ten temat! Milczeliśmy, a mimo to wiedziałam, że Paweł zakład wygrał. Wyjechał zaraz potem.
Na krótko spotkaliśmy się w Paryżu, parę lat później. Siedział po uszy w robocie, propozycje miał z całego świata i prasa o nim pisała. Urwał się z jakiegoś wywiadu, żeby w tajemnicy przed żoną spotkać się ze mną..
— Szanuję twoje uczucia, ale, czego, do diabła, ta kobieta ode mnie chce? — spytałam ze złością. — Sypiałam z tobą wcześniej niż ona! To ja mogłabym mieć pretensje!
— A czy to musi być logiczne? Ona chce, żebyś w ogóle nigdy nie istniała i dajmy sobie z tym spokój.
— Nie ona jedna — mruknęłam i nawet zastanowiłam się przelotnie, skąd się bierze ta rozpanoszona niechęć do mojej egzystencji. Muszę mieć chyba jakąś cechę, stanowiącą dla niektórych sól w oku…
— Mam lekkie obawy — powiadomił mnie Paweł. — Obawy, to może nawet za dużo powiedziane. Cień obaw. Techniki się zmieniły, ale istnieje gdzieś obrazek z moimi odciskami palców i, przykro mi się przyznawać do głupoty, ale nawet matryca. Raz ją miałem w ręku.
— Było nie brać — wytknęłam. — Do patrzenia służą oczy.
— Napomknąłem o głupocie, prawda? A impreza nabrała ostrych rumieńców i gliny jej nie lubią. Tu w dodatku w grę wchodzą rozmaite względy polityczne, w Stanach też, co ci będę tłumaczył. Konkurencja działa i wrogów posiadam. Te przedmioty są w Polsce.
— I co?
— Gdyby udało się je zniszczyć…
Pomyślałam o Mikołaju, z którym właśnie łączyła mnie miłość potężna i wieczna jak pióro i ondulacja, a wierzyłam w niego święcie. Możliwości miał, chęci mu nie brakowało, Pawła nie lubił trochę tylko mniej niż jego żona mnie, ale zdławiłam w sobie powątpiewanie we własne talenty dyplomatyczne i postanowiłam zadziałać.
Paweł w zabiegach śledczych miał osiągnięcia, do których przyznał się dopiero teraz. Jego dziadek, ten od babci Francuzki, był człowiekiem bogatym i wśród innych dóbr posiadał włość niewielkich rozmiarów. Nosiło to nazwę Pojednanie i mieściło się blisko szosy na Grójec, cztery kilometry za Tarczynem. Włość znałam z tej przyczyny, że mój ojciec, z wykształcenia bankowiec, coś tam po wojnie załatwiał. Liczyło to pięćdziesiąt hektarów i dziesięć metrów kwadratowych i te dziesięć metrów stało się kością niezgody. Upaństwowić, czy nie? Upaństwowiono by bez namysłu, ale dziadek Pawła miał duże chody i udawało mu się długo opierać, między innymi przy pomocy mojego ojca, człowieka sprawiedliwego i myślącego kategoriami matematycznymi. Te dziesięć powinno się zaokrąglić w dół. Do jakich rezultatów doszli, pojęcia nie miałam, ale jako dziecko byłam tam wożona i posiadłość znałam doskonale, podobała mi się w ogóle i przez jakiś czas wyobrażałam sobie nawet, że należy do mnie. Potem nauczyłam się czytać, wyobrażenia mi przeszły, potem przestałam tam bywać, a jeszcze długo potem odwiedziłam miejsce w towarzystwie Mikołaja.
Paweł był starszy ode mnie o trzy lata i posiadłość dziadka znał lepiej. Orientował się w układach. Jakim sposobem stwierdził, że przejście dołem od altanki ogrodowej do dworu ciągle istnieje, nie wyjawił mi nigdy, wiedział o nim jednakże i wyszło mu, że używane jest w charakterze kryjówki. Skrytki. Może skrzynki kontaktowej. Altanka była w ruinie, dwór, w połowie użytkowany jako skład produktów spożywczych ludzkich i zwierzęcych, a w połowie zamieszkały przez osoby przypadkowe i postronne, również. Dostęp otwarty ze wszystkich stron, bo ogrodzenie zużytkowała na , własne potrzeby okoliczna ludność wiejska. Tam jednakże należało szukać ewentualnych dowodów przestępstwa, o czym w czasie ostatniej bytności nie miałam najmniejszego pojęcia, w przeciwieństwie, zdaje się, do Mikołaja.
Paweł powiadomił mnie teraz w paryskiej knajpie, iż wejście do kazamatów otwierał skomplikowany mechanizm zarówno od strony altanki, jak i od strony domu. W domu, rzecz jasna, w piwnicy. Spytał, co się tam teraz mieści.
— A cholera wie — odparłam z irytacją. — Ostatnio byłam tam dwa lata temu. Wyrzucili z salonu siano i buraki i zrobili coś, jakby urząd gminny czy inną zarazę. Może teraz jest przedszkole albo mieszka tam dostojnik. Skąd w ogóle wiesz o tym?
— O czym? O dworze dziadka?
— Nie wygłupiaj się. O melinie.
— Idiotyzm popełniłem, ale totalnym kretynem nie jestem — powiedział spokojnie. — Zanim wyjechałem, postarałem się o jakieś rozeznanie. Do przedawnienia brakuje mi jeszcze ośmiu lat i wolałbym w tym czasie nie podpaść. Kontaktu z krajem nie straciłem tak całkiem, podejrzewam, że zajmuje się tym jeden facet, duża menda i gnój na świeczniku. W koprodukcji z innymi władzami chroni producentów i kolporterów, bo, nie przesadzajmy, nie wszystko się robi tam na miejscu, trochę importują. Uważaj na grubsze nominały własne, też to sobie lubili podrobić, ale już beze mnie. Ja wyglądam o tyle źle, że mój obrazek okazał się najlepszy, miło mi, że jestem taki utalentowany, ale na reklamie w tym wypadku wcale mi nie zależy. Gdyby ci się cokolwiek udało, byłoby nieźle, ale nie przejmuj się, jak nie, to nie.
Melancholijnie pomyślałam, że gdyby nie Mikołaj i gdyby nie ta żona Pawła, zakochałabym się w nim na nowo.
Przyobiecałam trzymać rękę na pulsie, pojechałam obejrzeć La Defense i perypetie z wyłażeniem z metra pod kołowrotem, bo legalnej drogi nie znalazłam, trochę wybiły mi z głowy imię komplikacje.
Aferą fałszowania pieniędzy zajmował się hobbystycznie Mikołaj, rezultaty swoich dociekań utrzymywał przede mną w tajemnicy, od zrujnowanej altanki w Pojednaniu odciągnął mnie wzgardliwie i teraz oto nagle okazało się, że do czegoś doszedł i ta cholerna altanka ma swoje znaczenie. Nieznane mi efekty jego badań znajdują się prawdopodobnie w upiornie ciężkiej torbie, którą mam zadołować na dworcu Centralnym…
Gdybym wiedziała, co będzie na tym dworcu Centralnym, pewne jest, że usługi odmówiłabym z krzykiem.
Dojechałam nie od razu, bo po drodze okazało się, że wyszła mi benzyna. Na resztkach zjechałam w Dolną i przeczekałam cztery samochody. Przy wjeździe na Puławską jak szaleniec machał ręką mój kumpel, Maciek, żebrząc o podrzucenie na plac Trzech Krzyży. Nie robiło mi to wielkiej różnicy, podrzuciłam go. Ruszyłam w kierunku dworca i nadziałam się na korek w alejach Jerozolimskich. Przetrzymałam i korek. Zaplanowane przez Mikołaja dwie godziny zaczęły znikać.
Miejsce na parking znalazłam dość łatwo, ale od razu wyszło na jaw, że jestem na niewłaściwym poziomie. Zeszłam niżej, wyraźnie czując, jak torba nabiera ciężaru. Boksy bagażowe istniały, ciągnęły się na wielkiej przestrzeni, bez mała przez pół dworca, ruchu przy nich prawie nie było, ucieszyłam się, że znajdę wolne i nic więcej nie przyszło mi do głowy. Poczytałam napisy.
Żetony można było nabywać w kasie B piętro wyżej. Ponadto, dużymi i wyraźnymi literami zostałam powiadomiona, iż kolej nie bierze na siebie żadnej odpowiedzialności za pozostawione w boksach bagaże. Pierwszą informację zrozumiałam, druga wydała mi się dziwna. Zaklęłam pod nosem i ruszyłam na poszukiwanie ruchomych schodów.
Jedne ruchome schody były nieruchome i stanowiły pochylnię, drugie wywiozły mnie na zewnątrz. Możliwe, że obrałam niewłaściwy kierunek. Zaklęłam porządniej, acz wciąż niedosłyszalnie, obleciałam budowlę i nie znalazłam kasy B. Torba przyginała mnie do ziemi, a coś dużego zaczynało się lęgnąć w środku. Popatrzyłam po informacjach, wybrałam tę, do której stał najkrótszy ogon i już po kwadransie dowiedziałam się, iż pani za szkłem zajmuje się wyłącznie rozkładem jazdy pociągów międzynarodowych, a o boksach nie ma zielonego pojęcia. Nie odezwałam się i szlag mnie nie trafił, ponieważ przypomniałam sobie, że wśród tych piekielnych boksów dostrzegłam ladę z żywym człowiekiem. Należało od razu do niego pójść, a nie wdawać się w lekturę. Ni z tego, ni z owego, po tylu latach doświadczeń, uwierzyć w słowo pisane, kretyński pomysł!
Zeszłam na dół. Od torby odpadała mi już ręka. Znalazłam ladę z człowiekiem.
— Akurat mija dwa lata, jak te boksy są nieczynne — powiadomił mnie z politowaniem. — Nie używa się ich.
Przez moment zastanawiałam się, gdzie jestem, we własnym kraju, czy w jakimś obcym, którego języka nie rozumiem. Treść informacji sprawiła, że jednak przychyliłam się do przekonania o własnym.
— Nie rozumiem, co pan mówi — powiedziałam nieżyczliwie. —Jak to, nie używa się? Dlaczego?!
— Bo z żetonami jakoś nie umieli nadążyć, ceny się za prędko zmieniały i wszystko im się pokręciło.
— Bzdura! — zaprotestowałam z energią. —Żetony mogły zostać te same, a płacić za nie można było nawet codziennie drożej. Czy to kosztuje dwa złote, czy milion, wygląda i działa tak samo.
Człowiek za ladą wzruszył ramionami.
— Wie pani, ja o tym nie decyduję — zwrócił mi uwagę. — Możliwe, że były inne komplikacje, włamywali się różni, nie sposób było dopilnować, albo może one się psuły. To na hasło było. Więc stoją nieczynne.
— Rozumiem — zgodziłam się po chwili, zdławionym głosem. — Bezrobocie u nas polega na tym, że nie ma ludzi do roboty i nie można było znaleźć mechanika do napraw. A na innych dworcach? Wschodni, Zachodni…? Jak tam jest?
— Całkiem tak samo.
Ręce mi opadły, z jednej wyleciała torba i rąbnęła o podłogę. Co, u diabła, miałam zrobić w tej sytuacji? Mikołaj prawdopodobnie oglądał dworzec trzy lata temu i stan aktualny nie przyszedł mu do głowy, tak samo jak mnie. Gdzie i w jaki sposób miałam się pozbyć ciężkiej zarazy, która nie nadawała się w najmniejszym stopniu do pozostawienia w przechowalni? Nie była w niczym podobnym do walizki, zamknąć się nijak nie pozwalała…
Automat telefoniczny znajdował się nawet dość blisko, ale nie miałam żetonów. Człowiek za ladą, anioł chyba albo co najmniej święty, zgodził się za pięć tysięcy popilnować przez chwilę mojego pakunku nieoficjalnie i odstąpił mi jeden własny żeton.
Z Mikołajem albo nie łączyło mnie wcale, albo nie podnosił słuchawki. Po czternastej próbie zrezygnowałam, bo mógł wyłączyć telefon, było to do niego podobne. Postarałam się opanować doznania wewnętrzne i pomyśleć samodzielnie.
Chciał pozbyć się tego przedmiotu z domu na jakiś czas. Pomysł boksów bagażowych miał sens, kluczyk… jaki kluczyk, one były na hasło! W porządku, okazałoby się, że kluczyka nie ma i podałabym mu hasło, dzięki czemu mógłby robić, co zechce. Odpada. Ale zasadniczy punkt programu został wypełniony, pakunku w domu nie ma, mam go ja, ściśle biorąc, facet za ladą. Wepchnął cholerną torbę gdzieś pod spód, pewnie ma tam miejsce na prywatne prace zlecone. Kontynuując wypełnianie polecenia, powinnam to teraz umieścić gdzieś bezpiecznie w taki sposób, żeby Mikołajowi było dostępne beze mnie, bez komplikacji i kiedy sobie zażyczy. Gdzie to ma być, o nagła krew…?
Rozmyślałam, wsparta o ścianę obok lady. Święty Franciszek wydawał bagaż jakiemuś człowiekowi. Człowiek wziął dwie walizki, pozazdrościłam mu, że ma walizki, oddalił się, podeszło dwóch innych, młodych, jeden piastował dużą pakę owiniętą w brezentową płachtę i obwiązaną sznurkiem, grubym i sztywnym, prawie liną. Uczulona na rodzaj pakunków, przyglądałam mu się z uwagą. Paka była okręcona tym wszystkim bardzo niedbale, róg brezentu wlókł się po ziemi. Zaciekawiło mnie, czy ten przechowywacz bagażowy to weźmie.
Nie chciał. Zażądał przyzwoitego opakowania. Dwaj faceci nie byli grzeczni, wybuchnęli awanturą. Jeden przechylił się przez ladę, chwycił anioła za odzież pod szyją, potrząsając gwałtownie. Zepchnął pakę z lady, zwaliła się na ziemię i rozleciała jeszcze bardziej. Spojrzałam na poniewierający mi się pod nogami narożnik płachty i eksplodujące w mgnieniu oka straszliwe przeczucia zmroziły mnie na kamień.
Znałam ten narożnik lepiej niż siebie samą. Osiem lat temu osobiście przybiłam go do deski cienkim gwoździkiem, a Mikołaj szarpnął i rozdarł. Wina była oczywiście moja, chociaż nikt mu nie kazał szarpać, gwoździk można było wyjąć delikatnie, ale nie. Przeze mnie zniszczyła się taka świetna, brezentowa płachta! Ujęłam się honorem, zacerowałam nicią z sieci rybackiej, rzecz działa się gdzieś na krańcach kraju, w odległych plenerach, igłę i nici miałam, ale brakowało mi naparstka i wbijałam tę igłę w twardy brezent, popychając wszystkim, co mi wpadło pod rękę, głównie starą podkową, znalezioną pod lasem. Własne dzieło ujrzałam teraz na dworcu Centralnym…
Sprecyzować wszystkich skojarzeń nie zdołałam, bo wydarzenia rozwijały się zbyt szybko. Jeden facet szarpał tego za ladą, drugi przełaził wierzchem do środka, widocznie chciał mieć lepszy dostęp do przeciwnika, skądś pojawił się nagle trzeci, przegiął się, omal nie wpadając tam głową, sięgnął pod ladę i wyrwał spod niej torbę Mikołaja. Przez ten narożnik już właściwie byłam nastawiona, płonął mi czerwono sygnał alarmowy. Ściana, o którą się wspierałam, odepchnęła mnie energicznie, ten trzeci z torbą stanął na nogach, a ja wystartowałam.
Absolutnie i w żadnym wypadku nie zamierzałam walić go bykiem w żołądek. W nic i niczym nie zamierzałam go walić, uczestnictwo w bójkach nigdy nie stanowiło mojego ulubionego hobby. Najzwyczajniej w świecie potknęłam się o rozwłóczoną pod nogami płachtę i wyłącznie dla utrzymania równowagi runęłam przed siebie z impetem, przy czym tułów miał znacznie większe przyśpieszenie niż kończyny dolne. W zgiętej pozycji, po trzech krokach zaledwie, dopadłam faceta i całkowicie wbrew woli, z całym rozpędem, walnęłam go głową w brzuch.
Zdążyłam pomyśleć, co by było, gdyby miał na sobie zbroję, ale nie miał. Walnięcie przyhamowało mnie z miejsca, a facet nagle usiadł na podłodze. Torba wypadła mu z ręki, chwyciłam ją bez namysłu.
Dorosła kobieta, w wieku zbliżonym do średniego, skutecznie i w publicznym miejscu grzmocąca bykiem młodego faceta, stanowi zapewne widok rzadki, nawet w obecnych czasach, bo wszystkich uczestników zajścia na moment jakby unieruchomiło. Kątem oka dostrzegłam, że zbliżają się jakieś nowe osoby, jedna z nich wydała mi się policjantem, ale nie ryzykowałam sprawdzania. Uginając się pod obrzydliwym ciężarem, spłynęłam w tempie, które mnie samą napełniło podziwem.
Ostatni raz byłam na dworcu Centralnym przeszło dziesięć lat wcześniej. Zdążyłam zapomnieć, jak on w ogóle wygląda, pamiętałam za to, że poruszanie się wokół niego górą kosztowało mnie niegdyś 200 złotych mandatu. Już sama wysokość sumy wskazuje na upływ czasu, ale zakodowało się we mnie przekonanie, że słuszniej jest poruszać się dołem. Nie spadłam ze schodów i nie wybiłam szyby w wyjściu na aleje Jerozolimskie, co wydawało się cudem, nie rozwaliłam też żadnego stoiska z kwiatami i oscypkami, co było chyba cudem jeszcze większym. Chciałam zejść z oczu przeciwnikom i wrócić do samochodu, ale nie miałam kiedy się opamiętać. Trafiły mi się jakieś schody w górę, wbrew przekonaniom i zamiarom zużytkowałam te schody i ujrzałam przystanek autobusowy, z którego ruszało 175. Zdążyłam do środka w ostatniej sekundzie.
Upiorne brzemię położyłam na podłodze, przydepnęłam nogą i wyglądając przez tylną szybę, zaczęłam zbierać myśli. Co, na litość boską, zdołało mi się przytrafić i co ja w ogóle robię? Miałam się pozbyć tej torby i dostarczyć Mikołajowi wiadomość o niej, tymczasem jadę autobusem na lotnisko, razem z bagażem, od którego w żaden sposób nie umiem się odczepić, samochód na parkingu, a za mną zapewne podąża pogoń…
Przekonanie o pogoni zakwitło we mnie na widok narożnika brezentowej płachty. Skąd płachta Mikołaja u obcego faceta…? Nie bardzo on chyba obcy, skoro przymierzył się do zrabowania lej piekielnej torby, a przymierzył się, gwarantowana sprawa. Wszyscy trzej stanowili szajkę i pod pozorem awantury chcieli zdobyć przedmiot.
Zdenerwowałam się nieco. Jeśli bodaj połowa moich przypuszczeń była słuszna, nie miałam prawa dopuścić, żeby ta torba wpadła w ręce postronnej osoby. Czyhali na nią chyba, bo inaczej skąd płachta…?
Za autobusem nie jechał żaden podejrzany pojazd, co udało mi się stwierdzić, bo szyba była wyjątkowo mało brudna. Gdzieś powinnam wysiąść, najlepiej przy Racławickiej, tam jest postój taksówek. Wrócę na Centralny, wsiądę do samochodu… Nie, źle, przedtem należałoby pozbyć się torby, a może nawet zmienić wygląd zewnętrzny. Czyli zaczepić po drodze o własny dom. Gdybym była na miejscu napastników i gdyby mi zależało na tej rzeczy… Co on tam wepchnął…? Czatowałabym na wszystkich kolejnych przystankach patrząc, czy ta baba z torbą nie wysiądzie. Za autobusem nie jedzie nic, ale może jechać przed autobusem…
Wygrzebałam ciężar spod nóg i przepchnęłam się do przodu.
Pomyślałam, że jeszcze mi tylko kontrolera brakuje, biletu oczywiście nie miałam i jechałam na gapę. Boże, co za kraj…! W żadnym zachodnim nic takiego nie byłoby możliwe, po pierwsze — boksy bagażowe byłyby normalnie czynne, po drugie — do autobusu bez biletu w żaden sposób bym nie wsiadła… W razie czego postanowiłam zapłacić karę bez protestu, upierając się, że dowodu osobistego przy sobie nie mam. Dotarłam aż do przedniej szyby i pilnie zaczęłam wpatrywać się w jezdnię przed nami.
— Cześć, kochana! — powiedział ktoś za mną. — Nie jestem pewna, ale możliwe, że z nieba mi spadasz!
Obejrzałam się. Za mną stała moja była teściowa, matka mojego drugiego męża. Lubiłam ją. Lubiłam, to za mało powiedziane, przez nią w ogóle wyszłam za niego.
— Cześć! — ucieszyłam się. — Możliwe, że to ty mi z nieba spadasz! Co się stało, że jedziesz autobusem?
— Słuchaj — powiedziała teściowa gorączkowo, nie zwracając uwagi na moje słowa. — Masz chwilę czasu? Powiedzmy, do jutra?
Nie byłam pewna, czy to, co mam, można określić chwilą czasu, ale ona i tak nie czekała na odpowiedź.
— Leć za mnie do Kopenhagi! — zażądała, przyciszając głos. — Samolot jest za pół godziny. Masz przy sobie paszport? — zaniepokoiła się nagle.
Zgłupiałam do tego stopnia, że wyjęłam kosmetyczkę z kieszeni i sprawdziłam. Miałam.
— No widzisz! — powiedziała z ulgą. — A ja nie. Zostawiłam cały portfel i to nie w domu, a u jednej facetki, która, nie ma telefonu i właśnie wyjechała do jakiegoś zadupia. Dlatego nie mam także pieniędzy na taksówkę i tym autobusem jadę na gapę. Bilet na samolot mam, ponieważ odebrałam go wcześniej i właśnie kiedy teraz chciałam go schować, stwierdziłam brak portfela. Wiem, że wyjmowałam go z torby u niej, dzisiaj po południu. Więc leć ty. Nazywamy się jednakowo, nie trzeba nawet nic zmieniać.
Zrobiło mi się gorąco. Błyskawicznie pomyślałam, że ona ma rację. Noszę nazwisko po jej synu, a na imię mam tak samo jak ona. Daty urodzenia i nazwiska panieńskiego nikt na bilecie lotniczym nie umieszcza. Jeśli jeszcze mam przy sobie pieniądze…
Sprawdziłam pośpiesznie. Plastikowe okładki z małym kartonikiem w środku tkwiły w kosmetyczce. Dużo tam tego nie było, ale przy odrobinie uporu na tydzień mogło wystarczyć, a filia den Danske Bank znajduje się na Kastrupie… Dla mnie zaś było to wyjście wręcz znakomite!
— Dobrze — powiedziałam, czując się nieco ogłuszona. —Tylko po pierwsze, pożyczę ci pieniędzy na taksówkę z powrotem…
— Gówno — przerwała teściowa nieżyczliwie. — Mafią jechała nie będę!
— No to potem — zgodziłam się. — Do Racławickiej autobusem, a dalej taksówką, bo w tym autobusie w końcu cię złapią. Po drugie, odbierzesz mój samochód z parkingu za dworcem Centralnym, szary golf i musisz się postarzyć, albo co. I ubrać na czerwono.
— Zwariowałaś? — zgorszyła się teściowa. — Nie mam nic czerwonego!
— No to jakkolwiek, byle inaczej niż ja teraz. I różnicę wieku musisz zrobić.
— Myślisz, że ta, co jest, nie wystarczy?
— Nie. Szczególnie w nogach…
Moja teściowa wyglądała do obrzydliwości młodo i chodziła w szpilkach, dokładnie tak samo, jak ja. Żadna stara baba nie nosi takiego obuwia i nie porusza się w nim tak, jakby zaczęła od dnia urodzenia. Ponadto była wariatką bezkonkurencyjną, co między innymi stało się przyczyną mojego rozwodu. Po dwóch latach mój mąż stwierdził, że jedna wariatka wystarczy mu w zupełności i druga stanowi niepożądany nadmiar, przeżywszy młodość przy boku matki, żonę chciałby mieć normalną. Obie z teściową rozumiałyśmy się doskonale.
— Po trzecie — powiedziałam dość rozpaczliwie. — Musisz zabrać moją torbę. Ostrzegam cię, że jest ciężka. Do Kopenhagi nie wezmę jej za żadne skarby świata!
— Bo co tam jest? — zainteresowała się teściowa.
— Nie mam pojęcia. Przypuszczam, że coś trefnego.
— Bardzo dobrze, ty za to weźmiesz moje bagaże, bo właściwie bagaże są ważne, a nie ja.
Zreflektowałam się nagle. Ogólnie biorąc, coś mi tu nie grało.
— Zaraz, nazwisko nazwiskiem, ale po co ty tam w ogóle lecisz? I, czekaj, chwileczkę, dlaczego jedziesz na lotnisko, skoro nie masz paszportu?! Przecież cud nie nastąpi…?!
— A otóż właśnie tak! — odparta teściowa z triumfem. —Szczerze mówiąc, jechałam, licząc na cud, i proszę bardzo, jest cud! Bez cudu, pomyślałam, że uda mi się wtrynić te rzeczy stewardesie, kapitanowi, w ogóle załodze, a Kajtuś tam odbierze albo co, ale zastąpienie mnie przez ciebie podoba mi się bardziej.
— Mogę tam za ciebie załatwić…?
— Oczywiście! Wiozę do Alicji grafiki Kajtusia. On tam jest, robi małą wystawkę, oprawiali mu tu, spóźnili się i obiecałam, że przywiozę, bo i tak zamierzałam pojechać, tyle że za tydzień. No więc ty zawieziesz, żadna różnica. Pieniądze ci zwrócę, a przenocujesz u Alicji.
— Powrotny ten bilet?
— Jasne. I nie ma tłoku, okres turystyczny dawno się skończył. Zabukować się możesz nawet na jutro.
W tym całym galimatiasie udało mi się pomyśleć, że zwalam jej na głowę coś, co może się okazać niebezpieczne. Powinnam ją uprzedzić. Autobus przejechał już 17—go Stycznia.
— Obie książeczki czekowe też zostały w tym portfelu —powiadomiła mnie teściowa melancholijnie. — Aż do pojutrza jestem załatwiona. Ta facetka wraca jutro. Wieczorem.
— Czekaj — przerwałam jej z zakłopotaniem. — Nie wiem, jak ci to powiedzieć, ale nie jest wykluczone, że na mnie i na tę torbę czatują jakieś tajemnicze bandziory. Osobiście mi zależy, żeby tego nie dopadli, więc może nie wysiadaj z tego autobusu wcale.
— Wyrzucą mnie.
— No to przesiądź się jakoś nieznacznie…
Autobus skręcił i hamował, sięgnęłam pod nogi i podniosłam torbę. Zrobiła się jeszcze cięższa. Spojrzałam na nią i wszelkie słowa zamarły mi na ustach.
Ludzie wysiadali, teściowa wysiadła również z obiema walizkami. Odwróciłam torbę, przyjrzałam się jej. Albo mi się mieniło w oczach, albo wcale to nic była torba Mikołaja. Zielona, gruba, foliowa, owszem, ale na jednej stronie miała biały element dekoracyjny w postaci kuli ziemskiej i jakichś zygzaków. Torba Mikołaja była gładka z obu stron. Zrobiło mi się jakby słabo. Chryste Panie, ukradłam torbę tym facetom…!!!
Kierowca wychylił się ze swojego miejsca i patrzył na mnie. Wysiadłam, bo nie dość, że jadę bez biletu, to jeszcze mam nie chcieć wysiąść. Milczałam, obarczona upiornym ciężarem.
— Dwie walizki, jak widzisz, nie bardzo duże, tych obrazów jest szesnaście — powiedziała teściowa i zainteresowała się moim stanem. — Co ci się stało? Oddaj tę torbę, bierz walizki i dodaj gazu, bo to ostatnia chwila!
Zadławiło mnie doszczętnie. W ogóle już nie wiedziałam, co mam jej powiedzieć. Potworna pomyłka, gdzie jest torba Mikołaja, możliwe, że została w tej przechowalni bagażu, coś powinnam zrobić, wrócić tam, odzyskać ją, zamienić te świństwa jedno na drugie… Na co oni czatowali?! Na mnie, czy na swoja własność…?!
Teściowa siła wydarła mi torbę z rąk.
— Nie zwracaj uwagi na głupie drobiazgi — poradziła. —Widzę, że jest coś nie tak, ale pomieszało się ogólnie. Pośpiesz się, na litość boską, jutro przecież możesz wrócić!
Pomyślałam, że może zadzwonię i coś załatwię przez telefon. Wygrzebałam z kieszeni kluczyki, a z kosmetyczki kartę rejestracyjną, wepchnęłam jej to w ręce i zgłupiałam do absolutnej ostateczności. Z jej dwiema walizkami runęłam do wagi, nikt mnie nie kontrolował, nie było czasu, wzywali mnie przez głośnik jako ostatnią osobą. Nie mnie, ją. Zanim się zdążyłam zastanowić, co robię, już jechałam do samolotu.
Tym sposobem, z dość dużym przyśpieszeniem, zaczęłam się oddalać od spełniania zaplanowanych obowiązków…

Podporucznik Jarzębski wstąpił do sekcji włamań tylko po to, żeby od sierżanta Babiaka odebrać swoje dwie zapalniczki, napełnione gazem. Sierżant miał sąsiada, który robił te rzeczy o różnych porach, także wczesnym rankiem i późnym wieczorem, i pół komendy korzystało z sytuacji, oddając mu do napełnienia wszystko gazowe. Sąsiad załatwiał to tanio, dobrze, a co najważniejsze, bez żadnej straty czasu.
W pokoju, gdzie siedzieli także dwaj inni funkcjonariusze różnych szarż, porucznik Cześniak snuł jakąś rozweselającą opowieść.
— …nogą zaczepiła i powiadam wam, poszła jak torpeda! W takiej pozycji leciała, rozumiecie, zgięło ją, o, tak…
Pochylił się do przodu prawie pod kątem prostym i zademonstrował, jak leciało to coś, omawiane przez niego w rodzaju żeńskim.
— Chwila, dosłownie widać było, że ją niesie, i trafiła gościa w żołądek, niech ja skonam, jak w bęben, aż jęknęło! Tylko tymi obcasami przebierała i trzeba to było widzieć, słów brakuje, myślałem, że tam pęknę, bo nie wypadało mi się śmiać, mundurowi szli tuż za mną. Palant stęknął i jak stał, tak usiadł, okiem mrugnąć nie zdążył, mordę miał zbaraniałą, a ona złapała swoją torbę i zwiała z poślizgiem. Ja wam tego nie umiem powiedzieć, ale do wieczora się nie mogłem uspokoić, bo czegoś tak cholernie śmiesznego w życiu nie widziałem!
— I nie gonili jej? — zaciekawił się chorąży Janowski.
— Kto miał ją gonić? Ten pokrzywdzony siedział płasko na tyłku i dech mu odebrało…
— Nie, mówisz przecież, że tam byli mundurowi na służbie?
— A oni jej prawie nie spostrzegli, bo wpatrzeni byli w tę szarpaninę. Ledwo im w oczach mignęło. Czysty przypadek, że akurat na nią spojrzałem, a złapać owszem, mnie złapali, bo uciekłem, żeby się wyśmiać. Nic, wiecie, ja nie mogę tego zapomnieć, jak ta facetka leciała…!
Podporucznika Jarzębskiego interesowały akurat wszystkie facetki świata, szczególnie latające w podejrzanych okolicznościach. Schował do kieszeni podsunięte mu przez sierżanta Babiaka zapalniczki i wyjął pieniądze.
— Jak wyglądała? — spytał porucznika Cześniaka.
— Kto?
— Ta facetka.
— A skąd ja mam to wiedzieć? Młoda była, to pewne, ale nie gówniara. I nogi miała niezłe. Sekundę to trwało, albo góra dwie!
— Miała torebkę?
— Jaką torebkę?
— No zgłupiałeś, czy co? Nie wiesz, jakie torebki kobiety noszą?! Żonę masz, niech ci powie, albo niech ci pokaże! Normalną torebkę. Damską.
Porucznik Cześniak zastanowił się.
— A wiesz, że chyba nie. Czekaj, nie zwróciłem uwagi, ale jak teraz to sobie przypominam, to leciała i machała pustymi rękami. Bo co?
— Mogła mieć zawieszoną na ramieniu — podpowiedział sierżant.
— Nie, na żadnym ramieniu nic jej się nie pętało… Podporucznika Jarzębskiego tknęła leciutka emocja. Odliczył sierżantowi sumę za napełnienie gazem dwóch zapalniczek i odwrócił się do porucznika Cześniaka, który patrzył pytająco.
— Bo mnie zginęła facetka bez torebki — oznajmił. — Nie tylko mnie, Frelkowicz odda za nią dwie pensje. Leciała, twarzy nie widziałeś, fajnie, ale resztę owszem. Gadaj wszystko!
— Nie ruda, bo to by mi wpadło w oko — zeznał w skupieniu porucznik Cześniak, pełen zrozumienia. — I nie czarna. Długich blond warkoczy też nie miała. Ubrana była w długą kurtkę… czy ja wiem… fufajkę może… ciemnozieloną, wyglądało na ortalion. Jakaś spódnica chyba, bo nie spodnie, pantofle na obcasach, wrażenie mi zostało, że ładne.
Podporucznikowi Jarzębskiemu zrobiło się cieplej.
— Pasuje. Mów porządnie wszystko, co tam było!
— Przed chwilą mówiłem..—,
— Ale ja nie słyszałem początku!
— No dobra. Byłem na dworcu, bo czekałem na żonę, książki miała przywieźć od teściów, to ciężkie. Miałem zamiar zejść na peron i akurat przechodziłem tam, gdzie są boksy bagażowe i lada, no, ta, przechowalnia bagażu…
Porządnie i szczegółowo opowiedział, co widział, mniejszy już nacisk kładąc na elementy humorystyczne. Najpierw rzuciła mu się w oczy jakaś szarpanina przy ladzie, dwóch młodych facetów i bagażowy. Na ziemi leżało coś, co wyglądało jak rozwalony pakunek i o to właśnie potknęła się facetka. Co do trzeciego gościa, to nie zwrócił uwagi, skąd się wziął, stał wcześniej, czy podszedł w tym momencie, w każdym razie w szarpaninie nie brał udziału. Tuż z tyłu szło trzech policjantów z patrolu na służbie i oni tam od razu wkroczyli, zajęli się całym towarzystwem i pewnie sporządzili protokół albo chociaż notatkę. Wylegitymował się temu jednemu, który go dopadł, jak chichotał za boksami i więcej się sprawą nie zajmował, bo primo, nie jego podwórko, a secundo, pociąg z żoną już nadjeżdżał.
— I o której to było? — spytał podporucznik Jarzębski.
— A to ci mogę powiedzieć dokładnie. Siedemnasta dziesięć.
— Pasuje, cholera. Że też nie dopadli tej baby!
— Szczerze mówiąc, nic było powodu — zwrócił uwagę porucznik Cześniak. — Ona go nic atakowała specjalnie, sam mógłbym przysiąc, że gruchnęła przypadkiem.
— Ale uciekła — wtrącił sierżant.
— Może jej było głupio…
— A ta torba, to czyja?
— Która torba?
— Ta, co ją złapała. — Jej chyba, nic?
— Jesteś pewien, że jej?
Porucznik Cześniak znów się zastanowił.
— Głowy nie dam — odparł po namyśle. — Leciała bez niczego, to pewne. Czy ona stała na ziemi, czy ten gość ją trzymał, pojęcia nie mam, ale objawiła się jakoś nagle. Na rozum biorąc, niemożliwe, żeby nie podnieśli krzyku, gdyby rąbnęła cudze. Wrażenie miałem, że jej.
— Jak wyglądała?
— Zielona, duża, z daleka patrzyłem, ale powiedziałbym, że foliowa. Nietypowy rozmiar.
— Zgadza się — zaopiniował z przekonaniem podporucznik Jarzębski, nie kryjąc przejęcia, satysfakcji i niezadowolenia razem wziętych. — No, jak oni nie sporządzili notatki, pozabijam wszystkich. Szkoda, że nie spodobała ci się bardziej, bo może byś za nią poleciał.
— Na żonę czekałem — przypomniał porucznik Cześniak, doskonale rozumiejąc, że nie za torbą miał lecieć, tylko za dziewczyną.
— A co. ona takiego zrobiła, ta gościowa? — zaciekawił się sierżant.
— Drobiazg. Zabiła faceta — odparł z lekkim roztargnieniem podporucznik Jarzębski i opuścił pokój.
Nie wtrącając się wcale, całej tej rozmowy wysłuchał w kamiennym milczeniu kapitan Rosiakowski, pozornie pogrążony w studiowaniu akt włamania do apteki, w której zdewastowano drzwi i nie ukradziono niczego. Nie odezwał się ani słowem, ale też i żadnego słowa nie stracił…
Podporucznik Jarzębski, uszczęśliwiwszy kapitana Frelkowicza wiadomościami z ostatniej chwili, dołożył odrobiny starań i dopadł protokołu zajścia w dniu wczorajszym na dworcu Centralnym. Protokół nie posunął jego wiedzy zbytnio do przodu, wezwał zatem tych trzech, którzy wówczas mieli służbę. Jeden kapral i dwóch szeregowych bez oporu poddali się przesłuchaniu.
— W ogóle to protokół zrobiłem, bo mi się to wydało dziwne — wyznał kapral. — Coś kręcili. Pierwsza rzecz, w tej rozwalonej paczce były dwa pudła, takie sklepowe, a w nich brudy do prania, portki, kurtka, swetry, rzęchy takie, jak ze śmietnika wyjęte. Okręcone byle jak…
— Tak to wyglądało, jakby tylko chcieli mieć powód do szarpania się z bagażowym — pozwolił sobie wtrącić jeden z szeregowych.
— Całkiem niegłupie przypuszczenie — pochwalił podporucznik i szeregowy o mało nie zerwał się i nie stanął na baczność.
— A uzasadniali to tym, że chcieli właśnie do prania oddać — kontynuował kapral. — Że tam podobno, na tym dworcu, piorą ruskim, no, owszem, zgadza się, no i oni chcieli skorzystać. Na razie w przechowalni zostawić, połapać się, jak tam wygląda i potem się wcisnąć na waleta. Nie od razu to zeznali, głupoty gadali różne, aż w końcu z nich wylazło. A w ogóle ani jeden nie wyjeżdżał, nic przyjeżdżał, wszystko miejscowi, z Warszawy. Tamten, co bykiem dostał, powiadał, że tylko do telefonu przyszedł i miał bagażowego spytać, czy żetonów nie ma, bo mu wszystkie zeżarło. To już więcej możliwe. Nie znali się, tych dwóch znaczy i tamten jeden, obcy i to mi patrzyło na prawdę. Przypadek, znaczy, zbiegło się.
— A torba? — spytał niecierpliwie porucznik. — Ta torba, z którą facetka uciekła?
Trzech funkcjonariuszy popatrzyło na siebie wzajemnie i wszyscy wzruszyli ramionami, kapral wyraźniej, a dwaj szeregowi delikatnie.
— Słowa nikt o niej nie powiedział — rzekł kapral. — Żaden się nie przyznał, więc chyba ona była jej. Niemożliwe, Żeby facet bykiem dostał i do tego, żeby mu bagaż rąbnęli i nic, skargi nie zgłosił i jeszcze grzecznie przepraszał.
— Wyglądał, jakby zgłupiał — odważył się podsunąć drugi szeregowy.
— Przecież w brzuch dostał, a nie w głowę? — zdziwił się podporucznik.
Kapral podtrzymał zdanie podwładnego.
— Ale z zaskoczenia to było i zgłupieć mógł. Bez dania racji baba łbem go wali i z nóg zbija, każdy by trochę zgłupiał. Jednakowoż, gdyby mu co ukradła, już by zauważył, bo trochę to trwało i miał czas rozum odzyskać.
— Bagażowy coś mówił, oprócz tego, co do protokołu?
— Nic właściwie. Też trochę zbaraniał, ale mniej, bo do różnych incydentów przyzwyczajony. Żeby się grzecznie zachowali, mówił, nawet by im pomógł tę pakę porządnie związać i przyjąłby na bagaż, ale to żulia, do szarpania się wzięli od pierwszego słowa. Dalby im radę, jak nic. Jak doszliśmy, już się właściwie wyrwał, ale wszyscy patrzyli za babą i na tego rąbniętego i nikt się nie ruszał, tylko pan porucznik ataku śmiechu dostał. No, on to wszystko lepiej widział, bo był przed nami. Ale na moje oko, bagażowy też kręci.
— Co kręci?
— Trudno powiedzieć. Niby wszystko jak się należy, bagaże bierze, takich rozpadniętych nic przyjmuje, normalna sprawa, wedle przepisów. A jednak. Coś było nie tak. Służba kolejowa policji się nie boi, to czego on był jakiś taki w nerwach? Przez głupie szarpanie? Chłop jak byk, dużo mu zrobią…
W kwestii doznali bagażowego podporucznik nie miał zdania i postanowił z nim porozmawiać. Na razie znów poszedł do kapitana Frelkowicza, gdzie akurat dobił podporucznik Werbel.
Podporucznik Werbel od samego rana osobiście zwizytował dwie wytypowane ulice. Czterdziestego szóstego numeru nie znalazł na żadnej z nich, udał się zatem po rozum do głowy i uczynił założenie, iż nie jest to numer 46, tylko 4b. 4b istniało. Na Znanej pod numerem mieszkania 16 mieściła się prywatna protetyka dentystyczna, na Znanieckiego mieszkało młode małżeństwo z dzieckiem. Podporucznik Werbel zastał wszystkich w domu, mąż i żona bowiem mieli nietypowy czas pracy, a dziecko silny katar, w związku z czym nie poszło do przedszkola.
Prawdę mówiąc. Werbel nie miał pojęcia, o co pytać. Dedukcja w kwestii adresu nie musiała być trafna. Poszukiwana zabójczyni równie dobrze mogła być znajomą tych ludzi, a nawet stanowić ich rodzinę, jak i nie mieć z nimi nic wspólnego i na razie jeszcze nie widział drogi, którą udałoby mu się do niej trafić. Zaprezentował świstek papieru i przyjął do wiadomości komunikat, że pismo na świstku jest im nieznane. Nie poczuł rozczarowania, bo gryzmoł w ogóle trudno było nazwać pismem. Zaprezentował zatem torebkę i spytał, czyja ona.
Pan domu od razu uniósł ręce w geście poddania, pani domu jednakże ze zmarszczonym czołem i w skupieniu jęła oglądać przedmiot. Przez jeden moment Werbel gotów był przysiąc, że go rozpoznaje, błyskawicznie nabrał nadziei i już po krótkiej chwili nadzieja okazała się złudna. Pani domu pokręciła głową i oświadczyła, że nie. Nie ma pojęcia, do kogo należy stara torebka w okropnym stanie.
Werbel wyciągnął i pokazał spis zawartości. I znów nastąpiło to samo, doznał uczucia, że przedmioty z torby potwierdziły ukryty przed nim pogląd. Ta facetka odgadła właścicielkę, zna ją, ale nie przyzna się do tego za skarby świata. Ulga, że trafił, przemieszała mu się z przygnębieniem, bo na wywleczenie z niej prawdy nie było sposobu.
Strzelił zatem kolejnym pytaniem.
— Czy zna pani może przypadkiem Mikołaja Torowskiego? Pani domu zawahała się na tak krótko, że tego wahania nie był już pewien.
— Znam — powiedziała. — Chociaż właściwie należałoby to umieścić w czasie przeszłym. Znałam. Dziesięć lat temu, kończyłam wtedy szkołę.
— I co?
— Co i co?
— I co pani może o nim powiedzieć?
Pani domu, drobna, szczupła blondyneczka, okazała wyraźne zdziwienie.
— Tak w ogóle?
— Tak w ogóle.
— Bardzo ruchliwy. To znaczy, wtedy był bardzo ruchliwy. I uczynny, mnóstwo załatwiał i do wszystkiego się wtrącał. Mnie załatwił lepsza pracę. Potem znikł mi z oczu i teraz nic o nim nie wiem.
Na Werbla nagle spłynęło natchnienie.
— A przez kogo zawarła pani z nim znajomość? Jak go pani poznała?
— Za fałszywe zeznania grozi kara do lat pięciu — powiedział w przestrzeń pan domu z wyraźną uciechą.
— Przez moją teściową — odparła pani domu bez żadnego namysłu.
— Matkę męża? — zdziwił się Werbel i skierował pytające spojrzenie na rozweselonego młodego człowieka, który nic ze swej uciechy nie stracił.
— Nie — powiedziała pani domu. — To znaczy tak, ale nie tego męża. Przez moją byłą teściową.
— Rozumiem. Nazwisko i adres byłej teściowej poproszę, a także będę pani wdzięczny za wymienienie wszystkich osób, które znały Mikołaja Torowskiego.
— I przez synową mojej byłej teściowej — ciągnęła pani domu z jakąś podejrzaną satysfakcją. — Wszystkich osób panu nie wymienię, bo tego musi być miliony. A one były wtedy chyba jakoś razem, nie pamiętam dokładnie.
— Kobiety — powiedział Werbel. — Uprzejmie panią poproszę o kobiety, które znają Mikołaja Torowskiego.
Zastrzegłszy się, że jej wiedza może nie być ścisła, pani domu po głębokim namyśle wymieniła cztery jednostki płci żeńskiej. Z całą pewnością do znajomych Mikołaja Torowskiego należały: Jolanta Skórek, kasjerka w Pewexie, Mariola Kotulska, niegdyś recepcjonistka w Bristolu, obecnie nie wiadomo co, bo została stracona z oczu, Katarzyna Böller, z zawodu wyuczonego kosmetyczka, przyjaciółka mamusi…
— Której mamusi? — przerwał w tym miejscu podporucznik z lekkim naciskiem.
— Męża mamusi — sprecyzowała pani domu. — Obecnego. Mojej teściowej. Oraz Joanna Chmielewska…
— Pisarka?
— Dekorator. To znaczy, pisarka też. Mamy wspólną teściową, to znaczy moja była teściowa to też jest Joanna Chmielewska.
Podporucznik postanowił nie dać się skołować.
— Chwileczkę. Ustalmy to. Tych teściowych ma pani dwie?
— Dwie. Jedną byłą, a drugą aktualną.
— A z kim pani ma wspólną teściową?
— Z Joanną Chmielewska.
— Jakim sposobem może pani mieć teściową do spółki z teściową… — zaczął Werbel, ale pani domu przerwała mu od razu.
— Ich jest dwie — wyjaśniła cierpliwie.
— Dwie teściowe?
— Dwie Joanny Chmielewskie. W ogóle może ich być. i dwieście, bo nazwisko jest popularne, ale w moim otoczeniu tylko te dwie. Jedna jest byłą teściową, a druga byłą synową i teściowa jest także moją byłą teściową. Ja rozumiem, że to wygląda dziwnie, ale tak już jest i nic na to nie poradzę.
Podporucznik poczuł w sobie jakiś dziwny opór przeciwko rozmowie o Joannie Chmielewskiej w dwóch egzemplarzach, ale postarał się opanować.
— A która z nich poznała panią z Mikołajem Torowskim?
— Obie.
— Obie go znały?
— Obie. Jedna wcześniej, druga później, ale przez jakiś czas razem. Chociaż nie, poznała mnie z nimi teściowa. Tak, już sobie przypominani.
— Adresy tych wszystkich pań poproszę. Będę także musiał wziąć pani odciski palców, to formalność. I jeszcze ostatnie pytanie: co pani robiła wczoraj od piętnastej do dziewiętnastej?
— Miałam dyżur w hotelu. Ja pracuję w hotelu, w Europejskim,w kasie recepcji. Dyżury są dwunastogodzinne, od ósmej do ósmej.
— I nie wychodziła pani z pracy?
— Jednak jesteś o coś podejrzana — wtrącił z niesłabnącą uciechą pan domu. — Ja wiem, że nie wychodziłaś, bo dzwoniłem do ciebie cztery razy, ale niech ten pan to lepiej sprawdzi tam, na miejscu. Ciekawe, swoją drogą, o co…
— Tego państwu na razie nie mogę powiedzieć — rzekł grzecznie podporucznik i sprawnie przeprowadził operację daktyloskopijną.
Po drodze do komendy zawadził o Pewex na Dzielnej, gdzie dowiedział się, że znająca pana Torowskiego Jolanta Skórek od tygodnia znajduje się w Toronto. Jako zbrodniarka odpadła. Odciski palców pozostałych dam postanowił zdobyć podstępnie. Przekonanie, iż wśród nich znajduje się właścicielka torebki, nie tylko w nim kwitło, ale nawet owocowało.
Kapitan Frelkowicz też miał swoje osiągnięcia, aczkolwiek po niczyich mieszkaniach nic latał. Ściągnął akta i dowiedział się, iż pana Torowskiego przed tygodniem przejechał samochód, z tym, że dziwnie przejechał, świadkowie twierdzili, że specjalnie. Na rogu Odyńca i Niepodległości pan Torowski przechodził przez ulicę, ruchu wielkiego nie było, a ten samochód najechał na niego z dużym rozpędem. Poszkodowany zorientował się, podskoczył, wpadł na maskę i ześlizgnął się z niej na bok, nic by mu się nic stało, gdyby nie to, że upadł na złożone tam płyty chodnikowe i możliwe, że na tych płytach właśnie uszkodził sobie kręgosłup.
Sprawca wypadku zbiegł i nikt nie zauważył jego numeru, wiadomo tylko, że był to duży fiat, niezbyt nowy, biały. Świadków, na szczęście, znalazło się tylko cztery sztuki, co ograniczyło ilość wersji i zaledwie jedna osoba upierała się, że ten fiat był brązowy. Próby zabójstwa nie można było wykluczyć.
Akt podporucznika Jarzębskiego nie czytał dokładnie, miały bowiem objętość bliską baśniom z Tysiąca i jednej nocy. Stwierdził tylko, że wszystkie, dotyczą jednej i tej samej afery, która od lat spędza sen z oczu władzy wykonawczej. Część fałszywych banknotów produkowana była i jest w kraju, a część przybywa zza granicy. Produkcja krajowa trwa od dawna ze zmiennym natężeniem, wzmogła się bardzo dziesięć lat temu, podrabiane u nas studolarówki były znakomitej jakości i nie wiadomo, czy zgoła nie mieliśmy w tej dziedzinie i w tym okresie rekordu światowego, ostatnio zaś szajka, zdaniem Jarzębskiego ciągle ta sama, przerzuciła się na banknoty milionzłotowe. Osobnik, który wyniósł niegdyś z PWPW zapasy odpowiedniego papieru, od paru lat już siedzi. Nic był zacięty, nie miał szlachetnego charakteru, sypał wszelkimi siłami, ale niezbicie wyszło na jaw, że mało wiedział. Nie znał ludzi. Papier brał od niego jeden taki, którego nigdy przedtem i nigdy potem nie widział, obcy kompletnie, znikł i nie udało się go odnaleźć. Owszem, znał go ktoś i nawet rekomendował, tym kimś był rodzony wuj siedzącego, ale umarł jeszcze przed rozpoczęciem dochodzenia. Ów obcy płacił gotówką, dzięki czemu w aktach znajdowały się dwa porządne odciski jego palców, ale nie było do kogo tych palców przypasować.
Siedzący złodziej papieru sam wykrył i chętnie później wskazał jednego kolportera, ale z kolportera wielkiego pożytku również nie było. Twierdził, że natłukli tego dużo i puszczają po odrobinie, jeszcze na długo im starczy, magazyn znajduje się gdzieś poza Warszawą, a kserokopiarkę, na której odwalali produkcję, rozebrali na drobne kawałki i utopili w Wiśle. Możliwe jednak, że topienie w Wiśle tylko symulowali i ona gdzieś stoi w całości. Kolporter, wbrew woli i zupełnym przypadkiem, zdradził drugiego kolportera i teraz siedzieli już obaj. Zeznali, iż fałszywe banknoty dostawali od niejakiego Zenka, który lubił gryźć zapałki. Inne cechy Zenka powielone były w całym kraju w milionach egzemplarzy i ciężko było na niego trafić. Umawiał się zawsze przez telefon, dzwonił z automatów, przychodził z forsą, niszczył pudełko zapałek i znikał w sinej dali.
Jeden protokół jednego przeszukania wydał się kapitanowi dziwny, a podporucznik Jarzębski jego dziwność potwierdził. Wychodziło z niego, że przeszukanie zostało nagle i tajemniczo wstrzymane, po czym odbyło się jednak, ale z dobowym opóźnieniem. W ciągu jednej doby można wynieść z domu całe umeblowanie, a nie tylko trefne przedmioty, rezultatów zatem żadnych nie dało. Na właściciela owego z opóźnieniem przeszukanego lokalu Jarzębski od dawna ma oko, ale facet jest czysty jak łza, w dodatku awansował i obecnie robi za figurę. Możliwe, że już mu się nie opłaca wdawać w ryzykowne zarobki, a możliwe też, że zyskał większe szansę ukrywania działalności ubocznej. Do obstawienia wszystkich jego znajomych, przyjaciół i petentów brakuje ludzi.
— A ten Torowski? — spytał kapitan.
— Torowski koło niego chodził — odparł Jarzębski ze złością. — Wygląda na to, że coś wychodził. A ja się o tym dowiedziałem, jak już przestał chodzić i wyłącznie dlatego, że mściła się na nim adoratorka.
— Czyja adoratorka? Na kim się mściła?
— Na Torowskim. To był przystojny facet, sam widziałeś. Baba miała wielkie nadzieje, a on ją wystawił rufą do wiatru, no więc zaczęła kłapać gębą. Przedtem mu pomagała, ma taki mały butik na Puławskiej i służyła mu w tym butiku za punkt kontaktowy. Rozmaici przychodzili z wiadomościami, a ona nie ślepa, nie głucha i nie całkiem głupia. Wiedziała, za czym on chodzi. Pomagała mu z miłości, myślała, że wzajemnej, ale jak nie, to nie.
— Do ciebie te bzdety ględziła?
— E tam, do mnie! Do Zduńczyka. Za konwojenta go ma. Kapitan pokiwał głową z aprobatą, bo wywiadowcę Zduńczyka znał i obdarzał głębokim szacunkiem. Osobnik ów potrafił przedzierzgać się w dowolną postać, od ponętnej kurtyzany w średnim wieku poczynając, a na ambasadorze brazylijskim kończąc, zaś jego zakres osiągnięć kazał podejrzewać dokonywanie jakichś przedziwnych machinacji z czasem. Doba rozciągała mu się chyba na czterdzieści osiem godzin, w dwudziestu czterech bowiem tego wszystkiego w żaden sposób by nie zmieścił. Sam jeden uzyskiwał prawie tyle samo informacji co pozostały personel wywiadowczy razem wzięty. Tajemnica być może leżała w tym, że lubił swoją pracę.
— Wynika z tego, że gdybyśmy wiedzieli, co denat wiedział, zaczęlibyśmy szukać z sensem — westchnął smętnie kapitan. — Co, oczywiście, nie Wyklucza tej facetki, bo ona może tkwić w aferze. Z drugiej znów strony zostawienie torebki, ucieczka… Działanie w afekcie. On był dziwkarz, ten Torowski?
— Chyba tak, w gruncie rzeczy, chociaż taki utajony. Lubił być adorowany, tak mi się widzi i wykorzystywał fakt, że baby na niego leciały. Nic odżałuję tej mojej kretyńskiej punktualności!
W tym właśnie momencie do towarzystwa dołączył podporucznik Werbel. Skonfrontowano dotychczasowe osiągnięcia i wzrastająca ilość jednostek płci żeńskiej wzbudziła niepokój tak wielki, że kapitan pogonił podwładnych w trybie bez mała alarmowym. Wystrzeleni na trop wywiadowcy w błyskawicznym tempie stwierdzili, iż: Mariola Kotulska prowadzi własny motel pod Gdańskiem i w ciągu ostatnich trzech dni nie oddalała się od niego nawet na godzinę, Katarzyna Boller zaś przez całe w grę wchodzące popołudnie i wieczór własną ręką klepała liczne twarze na Żoliborzu. Zaświadczyło o tym sześć klientek i cały personel zakładu. Ponadto odciski palców obu dam w najmniejszym stopniu nie pasowały do obrzęchanej torebki. To ostatnie dotyczyło także właścicielki kwiaciarni, obsługującej klientów od dziewiętnastej samotnie, tak, że o żadnym wyjściu nie mogło być mowy. Kartka „zaraz wracam” nie wisiała na drzwiach nawet przez sekundę.
Późnym wieczorem natrafiono na taksówkarza, który stał na postoju przed dworcem Centralnym jako pierwszy i widział facetkę w zielonym ortalionie. W dzikim pośpiechu dopadła autobusu i o mało jej drzwi nie przytrzasnęły. W ręku trzymała wielką torbę na zakupy, dopasowaną kolorystycznie, a wyleciała z dworca. Spojrzał na nią wyłącznie przez ten jej galop, bo akurat panował spokój i nikt inny biegiem nie latał, a w ogóle nudziło mu się, więc patrzył dalej. Autobus, nie przysięgnie, ale chyba miał numer 175.
— Nie odleciała chyba do Argentyny? — mruknął kąśliwie kapitan. — Na lotnisko to jedzie.
— Bez torebki? — zaprotestował niepewnie Werbel.
— Jeszcze dwie zostały — przypomniał podporucznik Jarzębski. — Te Chmielewskie…

Ostrzegłam tę wariatkę, żeby się nie wdawała w romans z Mikołajem, to nie, musiała się narwać. Znałam go, starsza od niej byłam, może i głupsza, ale o te jedenaście lat bardziej doświadczona. Okropnym zbiegiem okoliczności poznali się przeze mnie i czułam się odpowiedzialna za cały dalszy ciąg. Wyłącznie z lej przyczyny zdecydowałam się teraz wplątać w przedziwną imprezę, której sens w najmniejszym stopniu nie był mi znany.
Nie miałam żadnych wątpliwości, że idiotyczna zielona torba, ciężka jak piorun, ma jakiś związek z Mikołajem. Nikt inny nie dostarczał obciążeń równie kłopotliwych i nikt nie potrafił wywrzeć równie silnej presji moralnej. Zasadniczy wpływ na sytuację miało pozostawienie portfela u Marii, a zależało mi na dostarczeniu Kajtusiowi jego grafik i gotowa byłam wmieszać się we wszystko, byle tylko dotrzymać obietnicy. Mógł mieć w tym udział zarówno Mikołaj, jak i stado szatanów, przy czym w głębi ducha byłam zdania, że Mikołajowi stado szatanów do pięt nie dorasta.
Nie zabierałam jej samochodu z parkingu. Razem z innymi dokumentami u Marii leżało także moje prawo jazdy, a znajomość życia kazała mi wstrzymać się przed kuszeniem losu. Do Racławickiej dojechałam autobusem, na Centralny taksówką, znalazłam golfa, otworzyłam, wepchnęłam torbę pod przednie fotele i tą samą taksówką wróciłam do domu.
Zamierzałam zadzwonić późnym wieczorem, ale Alicja mnie ubiegła. Rozpoznałam ją w telefonie od razu.
— Cześć! — ucieszyłam się. — No i jak? Jest tam u ciebie moja synowa?
— Zamknij gębę i słuchaj! — powiedziała Alicja stanowczo. — W coś ty się wrąbała?
— Nie mam pojęcia — odparłam, zaskoczona. — A co się stało?
— Twojej synowej nie ma…
— Jezus Mario, jak to?! Nie przyleciała?!
— Mówię, zamknij gębę i słuchaj. Przyleciała. Kajtek po nią wyjechał na Kastrup, to znaczy wyjechał po ciebie. Wyszła, wziął od niej walizki i ktoś usiłował mu je wyrwać. Udawał taksówkarza. To, co ci mówię, to już są nasze wnioski po przemyśleniu sprawy. Kajtek nie chciał jechać taksówką, więc się postawił, przeciwników było dwóch, ale on jest po karate, walizki zostały wypuszczone z rąk, twoja synowa je złapała i uciekła. Nie wiemy dokąd, bo do tej pory jej nie ma, walizki natomiast zjawiły się same pod moimi drzwiami.
Udało mi się wrzasnąć zapytanie, kiedy.
— Nie wiem — zniecierpliwiła się Alicja, — Nie siedzę pode drzwiami bez przerwy. Jak Kajtek przyjechał, już stały, a przyjechał przed kwadransem. Czekał tam długo na lotnisku i szukał jej, w końcu pomyślał, że przyjechała bez niego, więc też wrócił. Co to ma znaczyć i gdzie ona jest? I dlaczego to jest ona, a nie ty?
Słuchając, usiłowałam myśleć twórczo.
— Nie było jakiegoś samolotu z powrotem jeszcze dzisiaj wieczorem?
— Był. Już odleciał.
— Mogła na niego zdążyć?
— W żaden sposób, chyba że walizki przyjechały same.
— A jak zawartość? W porządku? Rozpakowaliście je?
— Kajtka obrazki w każdym razie są wszystkie. Oprócz tego twoje rzeczy, kosmetyki, trochę szmat i dwie książki. Powinno być coś więcej?
— Nie, zgadza się. Wódkę i papierosy miałam kupić na lotnisku, ale ona nie zdążyła. Nic z tego nie rozumiem i przylecę pojutrze.
— Zdawało mi się, że miałaś przylecieć dzisiaj?
— Toteż przyleciałam, nie? Kiedy wystawa?
— Jutro o piątej otwarcie, od rana będziemy wieszać. Większość już wisi. Może ja mam halucynacje, ale wydaje mi się, że rozmawiam z tobą przez telefon i że jesteś w Warszawie?
— No i co to ma do rzeczy’! — zdenerwowałam się. — Jak przylecę, to ci wyjaśnię, a gdyby ona się znalazła, zadzwońcie o każdej porze!
Alicja warczała w telefon, najwyraźniej w świecie rozwścieczona tą zamianą mnie na moją synową, może przez to, że jej nie było. Nic już na to nie mogłam poradzić. Zaniepokoiłam się.
Nazajutrz o poranku mojej synowej ciągle nie było i zaczęłam się niepokoić bardzo porządnie. Brak pieniędzy i dokumentów unieruchomił mnie w domu. Telefonicznie załatwiłam co się dało i dowiedziałam się, że owszem, bilet do Kopenhagi dostanę nawet w ostatniej chwili, samoloty latają nie zatłoczone. Maria przewidywała powrót wieczorem, nie miała w domu telefonu, porozumieć się z nią musiałabym osobiście. Nawet gdyby miało to nastąpić dopiero następnego dnia, po jej przyjściu do pracy, też jeszcze zdążyłabym odlecieć pięć razy. Sobą zdenerwowana byłam zatem zaledwie połowicznie, moją synową znacznie bardziej. W coś się wrąbała i przysięgłabym, że to coś miało związek z Mikołajem! Niedobrze…
Zajęta byłam odgadywaniem, co się mogło stać, kiedy około siódmej wieczorem zabrzęczał gong u drzwi. Stał za nimi obcy facet, miody, przystojny, sympatyczny i wyraźnie zatroskany. Przestawił się od razu. Podporucznik Andrzej Werbel.
Moje uczucia do władzy wykonawczej trwały, bez względu na zmianę jej nazwy, chwila na kontakty jednakże, z mojego punktu widzenia, została wybrana nic najlepiej. Tknęły mnie złe przeczucia. Zaprosiłam go do wnętrza i czekałam, co będzie.
— Można pani zadać kilka pytań? — spytał uprzejmie.
— A proszę bardzo — zgodziłam się. — Nawet kilkadziesiąt.
— Zatem po pierwsze: czy wie pani, do kogo należy ta torebka?
Zaprezentował mi dużą, damską torbę z beżowej skóry, na długim pasku, trochę zniszczoną i traktowaną po macoszemu. Pasek był rozpruty i ledwo się trzymał, chociaż łatwo go było zeszyć, a zamek błyskawiczny zaklinował się ,w podszewce. Przeczucia tknęły mnie silniej. Przyjrzałam się, poszłam po swoją i pokazałam mu. Była prawie identyczna i w podobnym stanic, tyle że pasek dopiero zaczynał się nadrywać, a zamek działał.
— Powiedziałabym, że moja, gdyby nie to, że swoją, jak pan widzi, mani w domu. Dwóch jednakowych nie posiadałam nigdy. Znam właścicielkę?
— To ja właśnie panią o to pytam… Przeczucia we mnie płonęły już żywym ogniem. Z miejsca zdecydowałam się zełgać.
— To na nic. Pojęcia nie niani, czyje to może być, chyba że drogą dedukcji… I eliminacji. Odpadają wszystkie, które ubierają się w granatowe, czerwone i w ogóle jaskrawo. W pewnym stopniu abnegatka, odpadają porządne i rzetelnie zadbane… Co w niej było?
Bez słowa wyjął i wręczył mi długą listę, sporządzoną na ksero. Przeczytałam. Doznałam okropnego wrażenia, że istnieję w dwóch osobach, ta druga ja była właścicielką przyniesionej torby. Spojrzałam na własną, pogrzebałam w środku, wyciągnęłam foliową torebkę z małymi paczuszkami nasion, butelkę wody utlenionej, dwa pectosole i cały plik korespondencji, której nic zdążyłam przeczytać. Odłożyłam to na stół.
I w tym momencie szarpnęło mną przerażenie. Takie szczegóły garderoby pokazują wtedy, kiedy znajdą niezidentyfikowane zwłoki… Na litość boską…!!!
Udusiłam te uczucia na śmierć.
— Gdyby nic to, że nie mogę to być ja, powiedziałabym, że to ja — zawiadomiłam go niepewnie, zarazem symulując spokój i niewinne zainteresowanie. — Ubieram się w beżowe, nie jestem specjalnie porządna i noszę przy sobie różne dziwne rzeczy.
Nabrał widocznie obaw, że skoro to nie jestem ja, może w ogóle mnie nic ma, bo poprosił o dowód osobisty. A skąd ja mu miałam wziąć dowód osobisty, leżał u Marii, w tym pozostawionym portfelu. Nie był uparty, nie czepiał się, grzecznie spytał, czy posiadam jakikolwiek dokument z fotografią. Po namyśle wyciągnęłam pudełko ze starymi papierami i znalazłam legitymację związkową sprzed dwudziestu lat. Popatrzył, porównał mnie ze zdjęciem i westchnął.
— Nic się pani nie zmieniła — zakomunikował tonem bez wyrazu.
Na tym zdjęciu nie dość, że byłam o 25 lat młodsza, to jeszcze w ogóle niepodobna do siebie. W panice pomyślałam, że chyba chce ode mnie czegoś potężnego. Albo ma zaćmienie umysłu i niedowidzi.
— Tak — zgodziłam się życzliwie. — Ja z wiekiem młodnieję. Rozumiem, że ma pan do mnie jakiś potwornie skomplikowany interes? Ta torebka to tylko pretekst?
— Nie. To bardzo ważny dowód rzeczowy. Przy okazji, żeby nie zapomnieć, muszę wziąć pani odciski palców…
Nie miałam obiekcji. Odwaliliśmy operację, umyłam ręce i wróciłam do pokoju.
— No? — powiedziałam zachęcająco, chociaż dławiło mnie trochę cały czas.
— Z torebką, widzę, do ładu nie dojdziemy — rzekł smętnie. — Wobec tego drugie pytanie: czy zna pani Mikołaja Torowskiego?
No i proszę, byłam pewna…! Wzdrygnięcie w środku chyba udało mi się ukryć.
— Znam.
— Może pani o nim coś powiedzieć? Skąd go pani zna, co to za rodzaj znajomości, co to za człowiek i w ogóle wszystko!
— W ogóle nic — powiedziałam zimnym głosem. — Mikołaj Torowski jest osobnikiem tego rodzaju, że słowa o nim nie powiem, dopóki nic dowiem się, po co. Mam do niego tyle niechęci, że zbyt łatwo mogłabym mu zaszkodzić, szkalując go i rzucając rozmaite kalumnie. A on by mi się odwdzięczył, więc nic chciałabym popaść w przesadę.
— Może pani powiedzieć wszystko, co pani zechce. W niczym i nijak już mu pani nie zaszkodzi.
Zrozumiałam, chociaż trudno mi było uwierzyć. Trochę mną miotnęło.
— Matko boska, jak to…? Nie żyje…?!
Podporucznik milczał i patrzył na mnie wzrokiem, w którym widniało wyłącznie grzeczne zainteresowanie i nic więcej. Mój zastopowany uprzednio rozmaitymi kłopotami umysł energicznie pozbył się balastu i wystartował z odrzutem. Jeżeli Mikołaj nie żyje… Na litość boską…! Moja synowa…!!!
— Rozumiem — przyznałam się po chwili, nie kryjąc już tak starannie wewnętrznych doznań, bo miałam prawo być nieco wstrząśnięta. — Został zamordowany, jak sądzę…? Gdyby zginął własną śmiercią, pan by mnie tu nie wypytywał. Kiedy? Nie powie pan?
— Później.
— Też rozumiem. Rany boskie…! Jednak pomyślało mi się za dużo na raz i musiałam to uporządkować. Porucznik wyraźnie nabrał nadziei.
— Wie pani coś na ten temat? Podejrzewa pani kogoś? Akurat mu powiem, rozpędziłam się…
— Ze sto osób — mruknęłam, wciąż zajęta kłębowiskiem w zwojach mózgowych. — Narażał się, komu popadło, zdaje się, że od ćwierćwiecza co najmniej. Poza tym nie wiem, jaką babę ostatnio porzucił i jaki ona miała charakter… To jej torebka?
W tym momencie upewniłam się ostatecznie i zamilkłam. Przypomniałam sobie, że moja synowa, jadąca tym autobusem z torbą Mikołaja, nie miała przy sobie własnej torebki. Nic, puste ręce i tylko to zielone, foliowe torbisko. Paszport wyjęła z kieszeni…
— Nie — odpowiedziałam stanowczo sama sobie, zanim podporucznik zdążył się odezwać. — Kobieta przynależna do Mikołaja nie chodziłaby z ponadrywanym przedmiotem. On był pedant, nie popuściłby, mowy nie ma. Zaraz. Skoro nie żyje, powiem wszystko. Co pan chce wiedzieć?
Podporucznik chciał wiedzieć więcej niż wszystko. Przyznałam się, że znałam Mikołaja niegdyś, przed dwudziestu laty, byłam wówczas młoda, podobał mi się, ale popełnił błąd, odkrył przede mną różne cechy swojego charakteru i upodobanie mi przeszło. Informacja zawierała świętą prawdą. W dość krótkim okresie ściślejszych stosunków zorientowałam się, co on robi i co udaje, w encyklopedii zaś sprawdziłam, iż skłonność do pieniactwa sądowego, jaką uporczywie wykazywał, jest jednym z objawów paranoi. Obłąkanych boję się panicznie. Twierdził wprawdzie, że drogą manipulacji sądowych dochodzi do jakichś rezultatów, ale ani jednego rezultatu nie ujrzałam nigdy na oczy, więc musiał to być tylko pretekst. Dawał upust namiętności i próbował ją jakoś uzasadnić.
Podporucznik spytał o jego znajomości z kobietami. Tu też mogłam powiedzieć prawdę. Baby na niego na ogół leciały, on zaś udawał zachwyt aż do chwili, kiedy jedna z drugą głupia wpadła w wielkie uczucia. Wówczas wykorzystywał je bezwstydnie do celów mniej uczuciowych, a więcej praktycznych, bo, jak sam twierdził, musiał z nich coś mieć. Jedna stała dla niego w ogonkach, druga latała po mieście i szukała upragnionego towaru, trzecia zbierała wiadomości po ludziach, czwarta żebrała, żeby się pozwolił zawieźć do Pragi czeskiej, piąta patrzyła z tępym uwielbieniem i siała na działce nie pryskany koperek…
Podporucznik mi przerwał.
— Naprawdę było ich aż tyle?
— A, nie — zreflektowałam się. — Nie wiem. Nie liczyłam. Uprzedzałam, że mogę przesadzić! Ale tak mi trochę wychodziło w tych dawniejszych czasach, a jak ostatnio, nie mam pojęcia.
— Nazwiska pani nie zna żadnego?
— Jakiego nazwiska?
— Nazwiska którejś wielbicielki?
— Nie. Wiem, że bardzo dawno temu jedna miała na imię Kazia, ale nie pamiętam, która to była i od czego. Nie dopytywałam się, a pan Torowski do zwierzeń w tej dziedzinie wyrywny nie był. Przykro mi, aktualnej wiedzy o nim wcale nie posiadam.
— W takim razie trzecie pytanie: ile pani ma synowych?
— Trzy zwyczajne i jedną kościelną — odparłam bez namysłu, chociaż ostro mi zadźwięczał sygnał alarmowy.
— Proszę…? Westchnęłam ciężko.
— To mój ojciec wymyślił. Już po moim rozwodzie. Spytał kiedyś, czy kościelny dziś przyjdzie, rodzina spojrzała baranim wzrokiem, na co ojciec wyjaśnił, że jego córka brała dwa śluby, cywilny i kościelny. Cywilnie się rozwiodła, ale to kościelne zostało, więc on ma teraz kościelnego zięcia. Mój średni syn też brał dwa śluby i też się cywilnie rozwiódł, jego kościelna żona natomiast przylgnęła nam do rodziny. Bardzo wszystkim przypadła do serca, więc jej drugiego męża uważam za coś w rodzaju zięcia.
— Czy ona nie mieszka przypadkiem na Znanieckiego?
— Mieszka, owszem.
— Rozumiem. Chciałbym zobaczyć te pani wszystkie synowe. Gdzie je mogę znaleźć?
Pomyślałam, może nawet z odrobiną współczucia, że do tej pory to było nic, dopiero w obliczu takich życzeń zacznie mieć kłopoty.
— W różnych miejscach — powiedziałam życzliwie. — Jedna jest w Kanadzie, jedna w Afryce, jedna w Warszawie, a jedna pojęcia nie mam, gdzie.
— I która jest kościelna? Ta warszawska?
Przyświadczyłam. Podporucznik milczał przez chwilę, widocznie próbował uporządkować sobie jakoś mój stan rodzinny. Zastanowiłam się, czy nie lepiej byłoby mu w tym pomóc, dojdzie przecież, że mój najmłodszy syn nigdy w życiu nie był żonaty… Nie, zostałam ogłuszona śmiercią Mikołaja, mam prawo być wstrząśnięta, zapaść na chwilową amnezję i wyjaśniać niedokładnie. Im później mu się uda, tym lepiej…
— I oprócz tej jednej, żadnej innej pani synowej nie było wczoraj w Warszawie? — spytał nagle.
Okropność. Czy oni muszą zadawać takie kłopotliwe pytania i co ja mu powinnam odpowiedzieć? Łgać należałoby konsekwentnie… Kiedy, do tysiąca piorunów, tego Mikołaja zabito, jeśli wczoraj, nie mam alibi, zdaje się, że tak samo, jak ta idiotka… No, moich odcisków palców u niego nie znajdą, to pewne, ale na torbie owszem, bardzo łatwo im przyjdzie trafić na tego jej golfa, cholera, zabrać samochód z parkingu i ukryć byle gdzie… Jednak zełgam, trudno, mam prawo do sklerozy i wczorajszy dzień w ogóle umknął mi z pamięci…
Już otworzyłam usta, ale uratował mnie telefon. Podniosłam słuchawkę. Ktoś uprzejmie spytał, czy nie znajduje się u mnie przypadkiem podporucznik Werbel. Idiotyczne urządzenie, zawsze łączy, jak nie potrzeba.
— Do pana…
Wziął słuchawkę, słuchał przez chwilę, coś mruknął, oddał mi ją i popatrzył w okno.
— Czy jedna pani synowa nie odleciała wczoraj samolotem do Kopenhagi? — spytał z westchnieniem.
Telefon znów zadzwonił. Podniosłam słuchawkę. Jezus Mario, moja synowa…!
— Słuchaj, nastąpiły komplikacje… — zaczęła.
— Nie — przerwałam jej od razu z największą niechęcią, na jaką mogłam się zdobyć. — Nie znam pani Maciaszek. Pomyłka.
Popatrzyłam tępo na podporucznika. Powtórzył pytanie.
— Nie wiem — powiedziałam, czując zdecydowane Osłabienie władz umysłowych. — Możliwe. Mówię przecież, że nie mam pojęcia, gdzie ona jest.
— I która to była? Zwyczajna?
Telefon znów zadzwonił. Przypomniałam sobie, że stresy skracają życie. Podniosłam słuchawkę.
— Pani Chmielewska? — spytał męski głos, w którym było coś znajomego.
— Tak.
— To czego się wygłupiasz? Co się tam stało?
— Wykluczone — powiedziałam stanowczo. — W każdym razie nie teraz.
— Ktoś tam jest u ciebie?
— Oczywiście. Jestem w trakcie. Żadnych zaproszeń nie przyjmuję, bardzo mi przykro.
— Mór i powietrze — powiedział z tamtej strony Paweł, którego nie słyszałam od wieków i właśnie w tym momencie rozpoznałam. Rozłączył się.
— Wzajemnie, dziękuję bardzo —powiedziałam i odłożyłam słuchawkę.
Z wyrazu twarzy podporucznika wywnioskowałam, że nikomu nie wpadło do głowy wziąć mój telefon na podsłuch. Spostrzeżenie dodało mi ducha.
— Pan o coś pytał?
— Tak. Pytałem, która pani synowa mogła wczoraj odlecieć do Kopenhagi. Zwyczajna?
— Jeśli już, to zwyczajna, tyle że rozwiedziona. Po moim najstarszym synu. Brali tylko ślub cywilny, więc nic kościelnego nie zostało.
— I ona nosi pani nazwisko?
— Wszystkie moje synowe noszą moje nazwisko. Z wyjątkiem tej, która wyszła za mąż drugi raz.
— Zna pani jej adres?
— Jak to, pan też przecież zna? — zdziwiłam się. — Na Znanieckiego…
— Nie, tej, która odleciała.
Już mu powiem, akurat, rozpędziłam się potwornie…
— Nie. Ona się ciągle przeprowadza, a ja ją rzadko widuję. Nie wiem, gdzie teraz mieszka.
— A gdzie mieszkała ostatnio?
— Gdzieś na Filtrowej, ale nie pamiętam dokładnie i nie umiałabym trafić.
— W takim razie ostatnie pytanie: co pani robiła wczoraj pomiędzy piętnastą a dziewiętnastą?
Tym mnie dobił ostatecznie i wyraźnie poczułam, jak ogarnia mnie upiorne gorąco. Co robiłam wczoraj, zamierzałam ukryć z największą starannością, bo wylazłaby z tego ta cała omijana reszta. Jeśli Mikołaj zginął w tych godzinach, alibi nie miałam wcale, a za to pewne było, że nie popuszczą i sprawdzą każdą minutę. Do podróży w kierunku lotniska zdecydowana byłam nie przyznawać się za skarby świata, chociaż mogła mnie może uniewinnić. Bez podróży mogłam go rąbnąć, jak nic…
— O piętnastej znajdowałam się u mojej przyjaciółki — rzekłam stanowczo i z rozgoryczeniem. — O szesnastej wracałam od niej do domu, taksówką, więc trwało to dość krótko. Pod domem stwierdziłam, że zostawiłam u niej portfel ze wszystkim, co posiadam i załatwiło mnie to na perłowo. To znaczy… Czy pan to nagrywa?
— Ze wstydem przyznaję, że nie.
— A, to się przyznam. W cztery oczy. Oficjalnie się wyprę. Pojechałam znów do niej autobusem, na gapę, bo nie miałam pieniędzy…
— A czym pani zapłaciła za taksówkę pod domem?
— Miałam jakieś resztki w portmonetce, akurat wystarczyło. Sprawdziłam, czy tego portfela nie mam w domu, ale z góry wiedziałam, że nie, wyjmowałam go u niej. Wiedziałam także, że ona już wyjechała z Warszawy, ale wie pan, jak to jest, nadzieja umiera ostatnia. Pojechałam. Bo może coś jej się przypomniało, może na chwilę wróciła…? Otóż nie, nie zastałam jej i cześć. Siedzę i czekam, ona wraca dziś wieczorem albo jutro rano. Poza tym, z pańskiego pytania wnioskuję, że pana Torowskiego zabito wczoraj pomiędzy piętnastą a dziewiętnastą, zgadza się? To nie ja. Może uda się panu mnie wyeliminować, bo szkoda pańskiego czasu. Czy śledztwu zaszkodzi, jeśli mi pan powie, o której to było dokładnie?
— Myślę, że teraz już nie zaszkodzi. Zdaniem lekarza, pomiędzy szesnastą a szesnastą trzydzieści.
Zastanowiłam się. Do taksówki wsiadłam po wpół do czwartej, korki były średnie, dojechałam przed czwartą…
— Na upartego mogłam zdążyć — powiedziałam, zmartwiona. — Nie ma siły, jestem podejrzana, zechce pan przyjąć wyrazy współczucia.
— A dlaczego właściwie miałaby go pani zabijać? — zainteresował się podporucznik.
— Nie mam pojęcia. Nie widziałam go na oczy od lat i w ogóle z nim nie miałam do czynienia, ale czy ja wiem? Może pan znajdzie jakiś motyw?
Podporucznik nie chciał wymyślać dla mnie motywu zbrodni. Przez okno widziałam potem, że przyglądał się sklepom po drugiej stronie ulicy, zapewnię szukał świadków mojego powrotu do domu. Na szczęście były już zamknięte i nikt mu nie mógł powiedzieć, że drugi raz wyszłam z walizkami …
Zdenerwowało mnie to wszystko niezmiernie i wypchnęło z domu. Dłuższe bierne oczekiwanie mogło mnie dobić. Zastanowiłam się jeszcze tylko, jak postąpić, ryzykować jazdę do Marii taksówką, czy znów pchać się autobusami na gapę, bo pożyczone od synowej pieniądze właśnie mi wyszły. Jeśli jej nie zastanę, będę musiała tę taksówkę trzymać, aż zdołam za nią zapłacić, może do rana. Nie, żadne takie, wiem, do czego jest zdolna złośliwość losu…
Kiedy dotarłam do Królewskiej, zmieniając przezornie autobusy i tramwaje, Maria akurat wróciła.
— Gdzieś ty się wczoraj podziała? — powiedziała z wyrzutem. — Byłam u ciebie, zobaczyłam ten twój portfel już wychodząc i pomyślałam, że ci podrzucę, podjechałam po drodze, ciebie nie było, twojego sąsiada nie było, żadnej kartki nie miałam, przecież jechałaś do domu?! Co można zrobić bez niczego, bez pieniędzy i bez dokumentów?!
Nie odpowiedziałam jej na to pytanie, aczkolwiek wyraźnie było widać, że można zrobić dużo. Zrozumiałam, co nastąpiło, ona przyjechała do mnie, a ja w tym czasie zdążyłam wyruszyć na lotnisko. Szlag ciężki żeby to trafił…
Zabrałam cholerny portfel, nazajutrz o poranku wykupiłam bilet i o drugiej po południu znalazłam się u Alicji w Birkerod…

— Coś mi tu nie gra i węszę kant — oznajmił podporucznik Werbel, kiedy późnym wieczorem wrócił do komendy. — Szczerze wam powiem, że nie wiem, z którą z nich rozmawiałem.
— Nie żartuj! — zdziwił się kapitan Frelkowicz. — Synowej od teściowej nie odróżnisz?
— Wziąłeś chyba jej odciski palców? — zaniepokoił się podporucznik Jarzębski.
— Wziąłem. Gołym okiem widać, że nie te… Kapitan Frelkowicz miał już na biurku kompletny zestaw daktyloskopijny i nic trzeba mu było specjalisty, żeby to wszystko ze sobą porównywać. Dla spokoju sumienia przyjrzał się przez lupę i stwierdził, że podporucznik Werbel ma rację. Odciski palców jego rozmówczyni były całkowicie odmienne od odcisków palców na torebce podejrzanej facetki. Na dobrą sprawę nie było żadnej pewności, że te dwie Chmielewskie mają ze zbrodnią cokolwiek wspólnego i tylko świstek papieru z adresem pozwalał żywić odrobinę nadziei na sens tego kierunku poszukiwań.
— Jedna z nich w każdym razie poleciała wczoraj do Kopenhagi — przypomniał podporucznik Jarzębski. — Z ewidencji wychodzi, że synowa, numer paszportu, data urodzenia…
— Ale ta tutaj paszportu mi nie pokazała — przerwał z lekką irytacją podporucznik Werbel. —Twierdziła, że nie ma. Tu mam nazwisko i adres facetki, u której podobno zostawiła wszystkie dokumenty, byłem tam przed chwilą, nie ma jej. W dodatku zaczynam się gubić, zdaje się, że szukamy właścicielki tej cholernej torby? No więc to nie ona. Ale mogłaby być ona, pokazała mi swoją, rany boskie, chłam identyczny w środku! I głowę daję, że mi łgała w kratkę, ale nie mogę się połapać, które jest które.
— Zaraz — powiedział z nadzieją kapitan Frelkowicz. — Jest tu coś więcej…
Wszystkie odciski palców z torby należały do tej samej osoby, z wyjątkiem jednego przedmiotu, mianowicie otwieracza do kapsli, na którym wyraźnie było widać większy tłok. Pod najświeższym i najwyraźniejszymi znajdowały się starsze, w pewnym stopniu zamazane i tylko drogą żmudnych wysiłków udało się je utrwalić i odczytać. Było ich dwa rodzaje. Jeden doskonale pasował do przyniesionych przez podporucznika Werbla.
— No więc jest dowód — stwierdził kapitan z satysfakcją. — Ona ma z tym związek i zełgała, że nic nie wie o torbie. Przycisnąć ją!
Podporucznik Werbel ogromnie się ucieszył.
— No proszę, mnie też się tak wydawało. Staremu bym się nie przyznał i w raporcie nie napiszę, ale rozpierają mnie przeczucia i gotów jestem iść za ciosem. Poza tym mam już adres tej Chmielewskiej synowej i rano tam lecę, jakieś odciski palców znajdę na pewno…
— Tu jeszcze są trzecie pod spodem — zwrócił uwagę podporucznik Jarząbski.
Bank odcisków palców istniał i dyżurował przez całą dobę na okrągło. Po dość krótkim przeglądzie danych poinformował, iż owe najstarsze i niezupełnie wyraźne ślady, dokładnie mówiąc jedna połówka i dwie ćwiartki odcisków palców, należą najprawdopodobniej do osoby o nazwisku Alicja Hansen i pobierane były 28 lat temu. Następnym źródłem wiedzy musiało być zatem archiwum.
Nazajutrz o dwunastej w południe wiadome już było wszystko. Odciski palców młodszej Chmielewskiej zgadzały się najdoskonalej z odciskami palców z torby. Z pobraniem materiału podporucznik Werbel nie miał najmniejszego kłopotu, wypełniony nim był cały zamieszkiwany przez nią pokój, a także duża część łazienki. A zatem stało się pewne, że to ona odwiedziła denata, zabiła go, po czym uciekła do Danii.
W Danii zaś mieszkała podsunięta przez komputer Alicja Hansen, od wieków posiadająca duńskie obywatelstwo. Jej nazwiskiem i adresem biuro paszportowe było zgoła zapchane, bo olbrzymia ilość osób jeździła do Danii na jej zaproszenie, względnie powoływała się na nią, w tym obie Chmielewskie. Adres od dwudziestu pięciu lat powtarzał się ciągle ten sam, istniała zatem szansa, że nadal nie uległ zmianie.
Podporucznik Jarzębski nagle jakby rozkwitł.
— Ja chcę tam jechać — oznajmił z zaciętością.
— Po co?
— Zaraz ci powiem. Ja to widzę tak: nie znalazłem u denata żadnych materiałów, które musiał mieć, musiał, rozumiesz? Ta dziewczyna coś od niego wyniosła i poleciała do Danii. Wmieszana w aferę, zabiła go, czy nie, ale zabrała te rzeczy ze sobą, nie spodziewa się mnie chyba, czuje się bezpieczna i może to jeszcze ma!
— I co, uważasz, że znajdziesz ją u tej Hansen?
— One się tam ciągle zatrzymują. Przynajmniej tak pisały w papierach. Może ona coś wie…
— Tam jest telefon. Możesz zadzwonić.
— Żeby ją ostrzec? Rozum ci odjęło? Jeśli to ma mieć bodaj cień sensu, trzeba z zaskoczenia. Jadę! Jak nie dostanę delegacji, jadę za własne! Nie kupię zamrażalnika!
Związek pomiędzy podróżą za granicę a zamrażalnikiem dla wszystkich był jasny i podporucznik Jarzębski niczego nie musiał tłumaczyć, wzbudził natomiast podziw rozmiarami poświęcenia. Dla kapitana Frelkowicza jego zamiary wchodziły w skład drugiej wersji dochodzenia i nawet stanowiły jej część zasadniczą, przystąpił zatem do załatwienia sprawy. Podpisując stosowny wniosek, zażądał udziału w wykorzystywaniu tego zamrażalnika do degustacji napojów z lodem, co podporucznik Jarzębski święcie przyobiecał.
— Angielski znam, w Danii byłem i umiem się tam zachować — rzekł stanowczo. — O osiemnastej jest samolot… A nie, to jutro, dziś był w południe… Dobra, lecę jutro o osiemnastej!
Jak postanowił, tak uczynił. Dokładnie w pięć minut po starcie samolotu do kapitana Frelkowicza dotarła nowa informacja.
Jesienny okres objawiał się w ogródkach działkowych głównie paleniem rozmaitych śmieci. Nie wszyscy robili porządki na zimę, ale działka przy samym ogrodzeniu, prawie naprzeciwko miejsca zbrodni, po drugiej stronie Racławickiej, wykazywała w tym kierunku duży zapał, głównie z tej przyczyny, że dawało to zajęcie dzieciom. Wywiadowcy kapitana nie zaniedbywali niczego i jeden przyniósł szare, elastyczne rękawiczki z tworzywa sztucznego, bardzo brudne i odrobinę nadpalone. W godzinę później kapitan nawiązał ścisły i przyjacielski kontakt z dwoma młodzieńcami i jedną młodą damą w wieku pomiędzy dziesięć a dwanaście lat.
Bartek Wedelski dwa dni temu w godzinach popołudniowych tkwił w kamiennym bezruchu w gęstych malinach przy samej siatce. Był wywiadowcą indiańskim na czatach i oczywiście nie miał prawa drgnąć bez względu na okoliczności. Kiedy zatem przeleciały mu nad głową i zaczepiły się w gąszczu malin dwie rękawiczki, okiem nie mrugnął i nawet nie poruszył głową. Jego siostra natomiast, ofiara przewidziana do oskalpowania, kryła się w rogu działki, odwrócona była twarzą do ulicy i nic jej nie przeszkadzało patrzeć. Widziała zamach ręką osobnika, widziała, że coś rzucił, bardzo była ciekawa co, ale na oskalpowanie nie mogła się narażać. Zrekompensowała sobie zatem brak wiedzy o przedmiocie dokładnym obejrzeniem osobnika, który od razu wsiadł do samochodu.
Osobnika widział także ich cioteczny brat, podkradający się do ofiary. Chwilę patrzył, bardziej zainteresowany pojazdem niż jednostką ludzką, trochę jednak zdołał zauważyć. Pojazd odjechał, on zaś spełnił zadanie i obezwładnił bladą twarz.
Rękawiczki przydały się potem do podkładania na ogień, ale nie były dobre, chroniły właściwie tylko przed zasmoleniem, izolacji termicznej nic stanowiły i zostały wywiadowcy kapitana oddane bez żalu. Dzień i godzinę ustalono błyskawicznie, po czym przystąpiono do szczegółowego opisu sceny i jej uczestników.
Dzieci okazały się inteligentne i spostrzegawcze. Samochód był dość wiekowym fiatem 125, nieco odrapanym, białym, z wgnieceniem na prawym tylnym błotniku. Od wgniecenia częściowo odprysnął lakier i wyglądało jak piegowate. Numer warczał. Wojownik indiański, nazwiskiem Tomek Szerczak, zapamiętał go właśnie z tego powodu, spodobało mu się to WRR, co do cyfr, głowy nie da, ale z pewnością były tam jakieś trójki i zero. Możliwe, że 1303, albo może 3013, albo coś podobnego. Reszty nie wie. Przeznaczona na ofiarę blada twarz, Kasia Wedelska, stwierdziła stanowczo, iż za kierownicą fiata ktoś siedział, ma wrażenie, ze wsiadł akurat, jak się wczołgiwała pod krzak porzeczek, i był duży. Wysoki i potężny, i prawdopodobnie miał brodę, czarną, ale to jej się może tylko wydawało, więc zaklinać się nie będzie. Drugi za to, który nadbiegł po chwili, po pierwsze rzucił coś na ich działkę, teraz wie, że rękawiczki, a po drugie był szczupły, wysoki, znacznie młodszy od ich ojca, chociaż też dość wiekowy. Miał co najmniej 25 lat i wąsy. I bardzo wyraźne brwi, śmiesznie wygięte. Najpierw zupełnie równe, a potem, na końcach, nagle zagięte ku dołowi. Włosy zwyczajne, trochę kręcone, nie czarne i nie jasne, takie średnie. Na nogach czarne adidasy, siedziała w kucki i widziała te adidasy pod samochodcm, jak wsiadał, a wsiadał na tylne siedzenie od strony ulicy. Odjechali natychmiast, po czym ona sama została złapana i oskalpowana. Zbyt długo się gapiła i podły Tomek to wykorzystał.
Pożałowawszy z całego serca wypchnięcia Jarzębskiego do Danii, kapitan pofatygował się do baby z wizjerem osobiście. Nie zastał jej w domu. Rozwścieczyło go to, bo już odgadywał, co tak starannie ukrywała i za wszelką cenę chciał skonfrontować zeznania mściwej megiery i niewinnych dziatek. Umysł, dusza i doświadczenie mówiły mu, że gdzieś tu jest pies pogrzebany.
Z miejsca zarządził poszukiwanie fiata z warczącym numerem. Tablica rejestracyjna mogła być lipna, ale wielkim głosem przemawiała marka. Podobny Fiat, wedle opinii świadków, usiłował przejechać tego Torowskiego na Odyńca zjawiska nie należało lekceważyć. Przystąpiono do energicznego poszukiwania pojazdu. Służba Ruchu wysuwała denerwującą supozycję, iż w oliwili obecnej odrapany biały fiat jest już gładki i lśniący, nic wiadomo w jakim kolorze, a na tablicę rejestracyjną nawet patrzeć nie warto.
Przesłuchanie wszystkich lokatorów budynku nie dało kompletnie nic. Większość w chwili zbrodni nie wróciła jeszcze z pracy, o szesnastej znajdowali się zupełnie gdzie indziej, a nieliczne osoby starsze tkwiły w kuchni i nie pętały się po schodach. Nikt nic nie widział i nie słyszał, baba z wizjerem stała się postacią pierwszoplanową i kapitan zaczął warczeć nie gorzej niż numer upragnionego samochodu.
— Wiem, gdzie ona może być — powiadomił go podporucznik Werbel. — Facetka piętro niżej zeznała, że pewnie na działce.
— Na jakiej działce?
— Takiej pracowniczej. Narzekała bardzo, że działka w zaniedbaniu, bo ma za mało czasu. Pewnie, skoro cały dzień zajęta była gapieniem się na przeciwległe drzwi. Teraz już nie ma na co patrzeć, więc pojechała nadrabiać zaległości.
— Gdzie ta działka?
— Tego ta facetka nie wie. Ale wiekować tam nie będzie, nawet jeśli raz i drugi zanocuje. Podobno ma warunki. Wróci…
— Wysłać jej wezwanie. Pilne. I sprawdzać dwa razy dziennie…!

Podporucznik Jarzębski rzeczywiście miał odrobinę pojęcia o Danii. Bez najmniejszego trudu dojechał autobusem z lotniska na dworzec główny, zajrzał do planu miasta, poczytał liczne napisy, nabył abonament na przejazdy i wsiadł w pociąg do Birkerod. Wysiadłszy po dwudziestu ośmiu minutach, wciąż z planem miasta w ręku, ruszył piechotą do owej Alicji Hansen. Trafił bardzo łatwo.
Furtka z ogrodzeniu nie była zamknięta. Zaraz za nią ujrzał mały dziedzińczyk, przejście dalej do ogrodu i oszklone drzwi w ścianie parterowego budynku. Drzwi były uchylone, a z wnętrza dobiegały jakieś głosy. Jarzębski, nie widząc dzwonka, grzecznie zapukał.
— Proszę! — wrzasnął ktoś ze środka po polsku.
Podporucznik Jarzębski skorzystał z zaproszenia, wszedł, uczynił cztery kroki i ujrzał salon, w którym siedziały trzy osoby. Dwie facetki i jeden młody człowiek.
— Dobry wieczór — powiedział w ojczystym języku. — Czy tu mieszka pani Alicja Hansen?
— Owszem, to ja. Dobry wieczór — odparła jedna z facetek, przyglądająca mu się z zainteresowaniem.
Tym, że dane z dokumentów paszportowych okazały się zgodnie z rzeczywistością, Jarzębski poczuł się zaskoczony tak, że przez chwilę nie wiedział, co zrobić. Miał ochotą paść na kolana i z całej duszy podziękować tej Alicji Hansen za samo istnienie pod podanym adresem. Powstrzymał się z pewnym trudem.
— Bardzo przepraszam, że tak znienacka panią nachodzę, ale czy znajduje się może u pani Joanna Chmielewska?
— Znajduję się — powiedziała natychmiast druga facetka. — To ja.
Jarzębski nie uwierzył własnym uszom i oczom. Młody był, ale znał życie, w czasie całego lotu z każdym kilometrem i z każdą minutą tracił kawałek nadziei i obecnie był już najgłębiej przekonany, że tej piekielnej baby nie znajdzie. Osłupiał do tego stopnia, że kolana się pod nim ugięły.
— Czy mogę usiąść? — spytał i zabrzmiało to jakoś dziwnie żałośnie.
— Oczywiście — przyzwoliła ta, która przyznała się, że jest Alicją Hansen. — Chociaż, między nami mówiąc, myślałam, że się pan przedtem przedstawi?
Podporucznikowi Jarzębskiemu w środku wzdrygnęło się wszystko i na moment zastygł w połowie siadania na najbliższym krześle. Jednak usiadł. Zamknął oczy, otworzył je. Tamci troje przyglądali mu się z umiarkowanym zaciekawieniem.
— Kajtuś…? — powiedziała pytająco Alicja Hansen. Młody człowiek pokręcił głową.
— Nie. W życiu go na oczy nie widziałem.
— Joanna…?
— Też nie — zaprzeczyła stanowczo ta druga, która zgodziła się być Joanną Chmielewska. — Ale przeczucia mam po prostu potworne. — Jedno wolne łóżko jeszcze jest…
Podporucznik nic nie mówił, bo właśnie w tej chwili uświadomił sobie, co czyni i zrobiło mu się gorzej, niż było. Odsiedział jeszcze chwilę w milczeniu, po czym wstał z krzesła i złożył wytworny ukłon.
— Wyjaśnię kolejno, jeśli państwo pozwolą — rzekł w przygnębieniu i najzupełniej rozpaczliwie. — Okazuje się, teraz to dopiero zauważyłem, że byłem cholernie przejęty. Zdaje się, że zrobiło mi się słabo, pierwszy raz w życiu. Dlatego musiałem usiąść.
— Rozumiemy — zgodziła się życzliwie pani domu. Podporucznik skłonił się z galanterią i kontynuował.
— Ponadto jestem tu całkowicie bezprawnie. Nazywam się Tadeusz Jarzębski i może mnie pani natychmiast stąd wyrzucić. Nikt z państwa nie ma obowiązku zamienić ze mną ani jednego słowa…
— Nie przesadzajmy, aż taka zacięta to ja nie jestem — przerwała mu pobłażliwie i wyrozumiale Alicja Hansen. — Większość osób przebywa w tym domu całkowicie bezprawnie. Jedna mniej, jedna więcej, nie robi mi wielkiej różnicy.
— Ja jestem bezprawnie wyjątkowo! — zakomunikował z mocą odzyskujący siły podporucznik. — Bardzo przepraszam, że nic powiedziałem tego od razu, ale to z przejęcia. Podstępem wydarłem z państwa personalia…
— Ze mnie nie — zastrzegł się młody człowiek.
— Nie szkodzi — uspokoił go Jarzębski. — Aż się boję powiedzieć i chyba będę błagał o litość. Jestem podkomisarzem policji w Polsce i na terenie Danii nie mam nic do gadania, ale przyjechałem prywatnie służbowo do pani Chmielewskiej…
— Aaaaa…! — wyrwało się pani Chmielewskiej.
— I nic mnie nie obchodzi, że pani jest podejrzana, bo zależy mi do szaleństwa tylko na jednej informacji. Możliwe, że dostałem amoku, teraz to widzę… Miałem, przyznaję, jakąś myśl o perfidnych podstępach, ale zdaje się, że mi nie wyszło. Jeżeli zamierzała pani prędzej czy później wrócić, to chyba właśnie wykończyłem Frelkowicza…
— Ty rozumiesz, co on mówi? — zwróciła się Alicja Hansen do Joanny Chmielewskiej z dużym zainteresowaniem.
— W pewnym stopniu, O tyle niedokładnie, że nie znam sprawy od ich strony. Jeden już ze mną rozmawiał.
— Nie ten?
— Nie, inny. Biedni ludzie, niepotrzebnie narazili się na koszty. To przez te głupie tajemnice, powiedzieliby, o co chodzi i można było załatwić to na miejscu.
Podporucznik Jarzębski czuł się wprawdzie ogłuszony, w dodatku przez samego siebie, ale jakieś przebłyski świadomości chwilami się w nim zapalały.
— Na jakim miejscu? — oburzył się. — Przecież pani jest tutaj! Nikt z panią nie rozmawiał na miejscu!
— Owszem, przedwczoraj, zaraz, jak on się nazywał, takie wojskowe nazwisko… Werbel! Podporucznik Werbel. Pytał mnie o moje wszystkie synowe, nie wiem dlaczego.
Jarzębski wyraźnie poczuł, że znów robi mu się słabo.
— Jak to… Zaraz, chwileczkę… Jakie synowe…?!
— Moje. Różne. A co…?
Alicja Hansen odepchnęła nagle od stołu pusty fotel.
— Niech pan siada —powiedziała ze współczuciem. — Coś się tu chyba pokićkało. Mam wrażenie, że on myśli, że ty jesteś Joanna.
— Dam mu kieliszek, co? — zaproponował młody człowiek, podnosząc się z miejsca.
— Daj. I filiżankę.
— Jestem Joanna — powiedziała równocześnie Joanna Chmielewska. — Ale chyba masz rację, jemu chodzi o Joannę.
— Sympatycznie wygląda i jakoś przyzwoicie. W życiu bym nie powiedziała, że to policjant. Myślisz, że należy do tej części, którą kochasz?
— Jestem pewna. I nie łże, jak sama widzisz.
— Ale chciał…?
— I co z tego, że chciał, nie wyszło mu. To tylko dobrze o nim świadczy.
Podporucznik Jarzębski usiadł przy stole na podsuniętym fotelu i przyjął kieliszek czegoś. Pomyślał, że nie ma najmniejszego prawa być tu służbowo, jest zatem chyba prywatnie, a skoro jest prywatnie, nie ma żadnego znaczenia, co się w tym kieliszku znajduje. Atmosfera tego domu nie sprzyjała służbowości, a w ogóle zaczynała go ogarniać rzetelna rozpacz.
— O ile jestem w stanie zrozumieć, co się tu mówi, pani, to wcale nie pani, tylko pani — rzekł w przygnębieniu i spróbował koniaku, który okazał się bardzo dobry. — Nic z tego nie rozumiem, przecież pani jest w Warszawie! To ta druga przyleciała do Danii!
Młody człowiek zachichotał, a Alicja Hansen nalała do filiżanki kawy ze szklanego dzbanka, przysunęła cukier i śmietankę.
— Obie przyleciały — pouczyła Joanna Chmielewska. — Co prawda, nie równocześnie. A panu potrzebna jest moja synowa?
Niezdolny do wydania głosu, podporucznik kiwnął głową.
— Mnie też. Zastanawiam się, czy powiedzieć panu prawdę. Zdaje się, że podejrzewacie ją o zamordowanie Mikołaja, pardon, pana Torowskiego?
Podporucznik był już tak skołowany, że znów kiwnął głową.
— Nic z tego. To znaczy, oczywiście, nie dam głowy, czy to nie ona go kropnęła, ale nawet jeśli, mam zamiar ją chronić. Na ile ją znam, to jednak nic ona, więc znajdźcie kogoś innego. W tym wam chętnie pomogę. Czym ten Mikołaj ostatnio się zajmował?
— Fałszerstwami pieniędzy — powiedział podporucznik Jarzębski bez namysłu i doznał dziwnego wrażenia, że postępuje słusznie, chociaż wbrew wszelkim zasadom. — I właśnie przyznaję się państwu, że tylko o to mi chodzi, ja nie jestem z wydziału zabójstw, tylko z gospodarczego. Miał dla mnie informacje, ale nie zdążyłem do niego za życia. I wszystko wskazuje na to, że w ostatniej chwili kobieta wyniosła z jego domu dotyczące tej sprawy materiały, a ową kobietą najprawdopodobniej była Joanna Chmielewska. Jeśli okaże się, że go zabiła, mamy z Danią umowę o ekstradycji, ale co mi z tego… Chciałem dopaść tego, co wyniosła. Nie wiem, skąd państwo, ale pani jest przecież z Polski? Naprawdę chce pani, żeby to fałszywe gówno krążyło po kraju? Niechby mi powiedziała, co wie, niechby mi to pokazała i nawet potem uciekła, wszystko jedno, na biegun, do Australii, rany boskie, Frelkowicz mnie zabije… Ale mnie się jednak wydaje, że to nie ona, ona tylko coś wie… Naprawdę to nie pani…?
— Matko jedyna moja — powiedziała ze zgrozą Joanna Chmielewska. — Kajtek, podaj mi torbę, tam wisi… Mam paszport, odzyskałam go. Proszę, tu jest data urodzenia. Niech się pan zastanowi, czy ja mogę być o jedenaście lat młodsza?
— Dlaczego ona w ogóle jest od pani młodsza tylko o jedenaście lat?! — krzyknął podporucznik z ciężką pretensją.
Alicja Hansen i młody człowiek, nazywany Kajtkiem, najwyraźniej w świecie bawili się znakomicie. Joanna Chmielewska westchnęła i kazała Jarzębskiemu słuchać uważnie, bo inaczej nie zrozumie. Jarzębski zastosował się do polecenia.
— Ona była starsza od mojego syna — powiedziała Chmielewska. — Przyznaję, że urodziłam go, mając lat siedemnaście, miałam zatem trzydzieści sześć, a on dziewiętnaście, kiedy uparł się z nią ożenić. Ona już była rozwiedziona i miała dwoje dzieci, więc nic byłam zachwycona pomysłem, ale poznałam ją osobiście i przestałam protestować. Uzgodniłyśmy między sobą, że rozwiodą się, kiedy on oprzytomnieje, on sobie nawet nie zdawał sprawy z tego, że jest młodszy od niej o sześć lat, no i wszystko poszło zgodnie z przewidywaniami. Rozeszli się po dwóch latach. Jak pan sobie to wszystko doda i odejmie, zrozumie pan, że różnica lat między nami wynosi tylko jedenaście, a w mojej rodzinie wszystkie kobiety zawsze młodo wyglądały.
— Toteż właśnie — powiedział podporucznik z uporem. — Dlatego ja nie mogę wiedzieć, która z pań jest która, bo pani więcej wygląda na nią, niż na siebie.
— Tu jest słabe oświetlenie — zwróciła uwagę Alicja Hansen, a Kajtuś znów zachichotał.
Joanna Chmielewska westchnęła ponownie.
— Ona jest znacznie ładniejsza ode mnie — powiedziała cierpliwie. — Poza tym, siedzą tu dwie pełnoletnie osoby… trzeźwi jesteście, mam nadzieję…? Które zaświadczą, że ja, to ja. A jej nie ma.
— Ale przecież tu przyleciała?
— Przyleciała, zgadza się. Mignęła Kajtusiowi na lotnisku i gdzieś znikła. Nie wiem, gdzie się podziała, ale żadnych rzeczy Mikołaja nie miała ze sobą, to pewne. Jeśli cokolwiek od niego wyniosła, to coś zostało w Polsce.
— Gdzie?! — rozzłościł się podporucznik. — Miała to na Centralnym, prosto z dworca pojechała na lotnisko, porównaliśmy czas, nigdzie nie mogła zboczyć! Gdzie to zostawiła?! I skąd pani to wie?!
— Kajtek widział. Nic nie miała przy sobie. Mogła spotkać kogoś w autobusie i oddać mu to.
— Gdzie ona w ogóle mieszka?! Gdzie są te jej dzieci?!
— Nareszcie jakieś rozsądne pytanie. Jej dzieci wychowują się u pierwszej teściowej i męża, on jest nadleśniczym, botanik z wykształcenia, a mamusia mu prowadzi gospodarstwo i dzieci żyją zdrowo na łonie natury. Oczywiście, mógł się ponownie ożenić, ale to nie ma wpływu na świeże powietrze. Na Dolnym Śląsku. Dokładnego adresu nie znam, chociaż raz tam byłam. Zakopałam się w piasku i koń mnie wyciągał.
Jarzębski napił się kawy, dostał więcej koniaku i zaczął przytomnieć. Wątpliwości, z którą z tych Chmielewskich rozmawia, wcale w nim nie znikły. Tamta poleciała wprawdzie na paszport z innym numerem, więc musiało ich być dwie, ale Werbel też nie był pewien… Odciski palców u denata zostawiła tylko jedna, pytanie która…
Chciwie spojrzał na palce tej obecnej, ale przypomniał sobie, że nie ma materiału porównawczego. Czuł, że coś tu nie gra, nie umiał jednakże odgadnąć, co.
— Niech mi pani pomoże — zażądał surowo. — Niech się pani zastanowi, gdzie ona może być, ta druga. Ja muszę dojść, co wykrył ten cholerny Torowski, do źródła chcę dotrzeć, na co mi płotki! Uciąć ten proceder, przecież to naprawdę dla nas szkodliwe…
— Był taki Dominik — powiedziała nagle w zadumie Alicja Hansen. — Nazwiska nie pamiętam, tylko imię. Gówniarz. Prawie trzydzieści lat temu, teraz jest bliski pięćdziesiątki. Ten Dominik namawiał mnie, żebym narysowała banknot.
Wszyscy spojrzeli na nią z żywym zainteresowaniem.
— Jaki banknot? — spytał Kajtuś.
— I co? — spytała Chmielewska.
Podporucznik Jarzębski o nic nie pytał, tylko patrzył zachłannie, ponieważ od nagłej emocji zrobiło mu się gorąco. Imię Dominik nie było mu obce.
— Sto dolarów — powiedziała Alicja Hansen. — W powiększeniu. Grafikę robiłam wtedy, byłam na pracach zleconych. I nic. Narysowałam z ciekawości, czy potrafię, ale wcale się nie przyznałam, a potem gdzieś mi to zginęło. Nie wyszło cudownie, pod zwykłą lupą widać było różnice, w dodatku znudziło mi się i jednej czwartej nie dokończyłam. Zastanawiam się, co ten Dominik teraz robi, bo on by mi pasował.
— A co robił wtedy?
— Nic. Studiował. Zaraz, co on studiował, jakąś ekonomię chyba albo coś podobnego. Miał partyjnego tatusia na stanowisku.
— Interesujące — powiedział podporucznik zdławionym nieco głosem. — Nic więcej o nim nie może pani sobie przypomnieć?
— Nie, nie mogę. Blondyn, może teraz jest łysy. Metr siedemdziesiąt cztery. Wtedy był szczupły. Wiem! Miał dom w Wilanowie. To znaczy, miała jego rodzina i ten dom był przeznaczony dla niego, po babci i dziadku, nawet został na niego przepisany i on go chciał przerobić. Nazywało się to remont generalny, zaciągnął mnie tam, każdego zaciągał z nadzieją, że ktoś mu wreszcie zrobi za darmo projekt tego remontu. Był chciwy, to pamiętam. I ten dom miał charakterystyczny szczegół, czekajcie, zaraz wam narysuję.
Pod jej wprawnym ołówkiem pojawił się kształt parterowego budyneczku z dziwacznym, wyrastającym ku górze gołębnikiem. Równie dobrze mogła to być wieżyczka.
— Z kamienia to było — wyjaśniła Alicja Hansen. — Wyglądało tak, jakby ktoś sobie wybudował wieżę, no, powiedzmy, miniaturę wieży, a potem do niej doczepił chałupę. Podobno pradziadek miał takiego szmergla, chociaż on, ten Dominik, usiłował przeczyć, że miał jakiegokolwiek pradziadka, przodkowie byli wtedy źle widziani…
— Ale to był chłopski przodek — zauważyła Joanna Chmielewska.
— Toteż tylko dzięki temu czasem się do niego przyznawał. Z drugiej znów strony kamienna wieża gryzła mu się z chłopskim przodkiem, więc właściwie miał same kłopoty. Wszystkie propozycje projektowe zostawiały wieżę, śmieszna była, mieścił się w niej mały pokoik, a obok przechodził przewód kominowy, który to ogrzewał. Wieżę pamiętam, tego Dominika bym nie poznała. Po co ja wam to rysuję?
— Nie wiemy. Komentarz do Dominika.
— Bardzo cenny komentarz — stwierdził podporucznik Jarzębski, wydobywszy z siebie głos po dość długiej chwili. — Nazwiska pani nie pamięta?
— Nie, tylko imię. A co?
— Nic. Wspomniała pani o tatusiu na stanowisku… Możliwe, że w aferze siedzi ja kiś prominent, obecny, względnie były. Ktoś to zaczął, skąd mam wiedzieć, czy nie ten Dominik. Każda informacja może okazać się ważna.
— I to było w takim miejscu—dodała Alicja Hansen jakby z rozpędu. — Tak się szło, o… tędy…
Podporucznik w milczeniu patrzył, jak pod jej ołówkiem powstaje fragment planu miasta. Pomyślał, że przez trzydzieści lat trochę tam się mogło zmienić. Odzyskał równowagę i zgarnął kartki ze stołu.
— Zabiorę to sobie na wszelki wypadek, jeśli nie ma pani nic przeciwko temu…
— Nie mam. Nie lubiłam tego Dominika.
Pieczołowicie chowając w notesie dwa kawałki papieru, Jarzębski poczuł w sobie gwałtowną chęć natychmiastowego powrotu do Warszawy. Wiadomość była bezcenna, opłaciło mu się tu przyjechać, nawet gdyby nie uzyskał niczego więcej.
— A jeśli chodzi o dziwne — odezwał się nagle Kajtek. — Które może okazać się ważne… Powiem, co?
Obie facetki odwróciły się i spojrzały na niego. Milczały. Podporucznik wyczuł, że w atmosferze pojawiło się napięcie. Serce mu piknęło, bał się wydać głos, żeby nie spłoszyć szansy. Kajtek zdecydował się bez żadnej zachęty.
— Przytrafiła się bardzo dziwna rzecz — oznajmił. — Ja tu brałem udział w wystawie grafiki i malarstwa, połączone to było z aukcją. Nikt nie rozumie dlaczego, a najmniej ja, ale wszystkie moje rzeczy poszły jak woda od samego rana. Właśnie to czcimy. W dodatku zdaje się, że kupił to jeden facet. Licytowało trzech, ale oni się znali, w szał jakiś wpadli czy co, nic innego, tylko te moje obrazki. Złe nie były, ale żadne cudo. Sam pan mówi, że diabli wiedzą, co się okaże ważne, a to był jakiś obłęd nie do pojęcia. Trzeba było posłuchać licytacji, pazurami i zębami się uczepili!
Od tej informacji podporucznika Jarzębskiego ogarnęło lekkie zbaranienie. Element napięcia w atmosferze nie znikł, trochę tylko jakby zelżał. Coś tu jeszcze musiało być, co usiłowano przed nim ukryć, czegoś chyba brakowało. Jaki, na litość boską, związek mogła mieć zwariowana licytacja z aferą w kraju i z tą drugą Chmielewską…
— Może one były po prostu bardzo dobre, te pańskie prace? — powiedział słabo i już wiedział, że nie trafił, bo powietrze wokół sklęsło. Lęgnąca się euforia przeistoczyła się w przygnębienie, na moment znalazł się tuż obok czegoś istotnego, tylko ręką sięgnąć, i spudłował jak kretyn…
— Na pewno wyróżniały się kolorystycznie — rzekła sucho Alicja Hansen. — Ciesz się, że ci poszły, ale nie popadaj w przesadę i nie napraszaj się na komplementy.
— Nie, ja się naprawdę dziwię…
— No dobrze, powiedzmy resztę — zadecydowała nagle Joanna Chmielewską z wyraźną niechęcią. — Walizki z tymi obrazkami ktoś mu próbował wyrwać już na lotnisku. Potem rozdrapali towar. Można mieć powodzenie, oczywiście, ale aż taka gwałtowność wydała nam się podejrzana, z tym, że nie wiemy, co podejrzewać. Pan jest fachowcem od tych rzeczy, może pan coś myśli…?
Jarzębskiemu zrobiło się trochę głupio, bo trzy pary oczu spojrzały na niego z nadzieją wręcz namacalną. Myśleć, myślał, ale chwilowo główną treścią jego myśli były pojedyncze, oderwane słowa, nieszczególnie eleganckie. Fachowość pomocą nie służyła, coś tu istniało takiego, co mąciło mu umysł. Z całej siły spróbował się skupić.
— A co w tych walizkach było? Tylko pańskie obrazki?
— Także moja nocna koszula i zakrętki do włosów — odparła Chmielewska. — Osobiście to pakowałam. Nikt nie usiłował ukraść później wymienionych przedmiotów, przypuszczam więc, że łakomym kąskiem były jednak grafiki Kajtka. W Polsce takiego rozszalałego powodzenia nie miał, samych walizek też nikt się nie czepiał, może to pomyłka, niech będzie, ale na jakim tle?
Podporucznik Jarzębski napił się koniaku, zakąsił kawą i strząsnął z siebie zły urok. Wydało mu się, że przemógł doznania i zdoła zapanować nad tematem.
— Nie wiem — powiedział stanowczo. — Pomyłka, owszem, ktoś mógł sobie wyobrazić, że doskonałe, fałszywe papierki, po pięć tysięcy dolarów sztuka, przylepione są na plecach tych obrazków na przykład. Ale piątki by nie przeszły, każdą sztukę oglądają pod mikroskopem, więc setki powiedzmy, ile tych setek mogło się tam zmieścić…
— Oj, dużo! — wyrwało się Kajtusiowi.
— No to niechby. Ale nie było ich tam?
— Nie było.
— Zatem pomyłka. Zwracam państwu uwagę, że ja się czepiam jednej afery, bo moim obowiązkiem jest rozwikłać ją i wykończyć. Potrzebna mi do tego ta druga Chmielewska, nie mam życia bez niej! Naprawdę nie da rady jej dopaść?
— Szczerze mówiąc, zastanawiamy się nad tym już trzeci dzień — wyznała smętnie Alicja Hansen. — Dzwoniliśmy do wszystkich znajomych, nigdzie jej nie ma. Sprawdzaliśmy, czy nie wróciła promem, ale nie.
— A hotele?
— Musiałaby chyba upaść na głowę, żeby się zatrzymywać w hotelu, skoro mogła u mnie…
Podporucznik miał wyraz twarzy i oczu taki, że nie wytrzymała. Wzruszyła ramionami i usiadła przy telefonie.
O jedenastej trzydzieści wieczorem SAS poinformował, że owszem. Mieszkała u nich taka przez dwie doby. Wyprowadziła się dziś rano.
Komunikat wywołał osłupienie ogólne i absolutne, bo rzecz była nie do pojęcia. Ceny w SAS—ie nie sięgały wprawdzie wyżyn zawrotnych, ale jednostkę z ubogiego kraju mogły zniechęcić. Wyprowadzenie wydawało się jasne, zabrakło jej pieniędzy, po cóż jednak tam się pchała i gdzie się podziewa obecnie?
— Może pojechała pociągiem — powiedziała bez przekonania Joanna Chmielewska. — Wobec tego ja też wracam. O ile to będzie leżało w moich możliwościach, ukryję ją przed wami, ale wypytani porządnie. Nie wierzę w jej winę, mam na myśli Mikołaja, trzeba znaleźć prawdziwego zabójcę, a w ogóle niech ja się dowiem, o co tu naprawdę chodzi. Jakieś dziwne to wszystko…
Podporucznik Jarzębski był dokładnie tego samego zdania. Patrzył w ogromne okno i usiłował zaplanować sobie dzień jutrzejszy. Alicja Hansen podniosła się z kanapy.
— No dobrze — powiedziała z westchnieniem. — Kajtuś, pomóż mi. Wyciągamy to ostatnie wolne łóżko…

— Ty, popatrz — powiedział do kapitana Frelkowicza jego osobisty kumpel z drogówki, rzucając mu na biurko trzy fotografie. — Jak ci się zdaje, co mogło się stać z pasażerami tego pudła?
Kapitan Frelkowicz był zajęty, ale na fotografie popatrzył. Przedstawiały przerażającą ruinę, będącą kiedyś samochodem. Wykonano je na szosie, niewątpliwie bezpośrednio po kraksie, bo oprócz ruiny znajdowały się na nich także inne pojazdy, widoczne w tle, w tym pogotowie.
— No? — powtórzył niecierpliwie kumpel. — Zgaduj prędzej, bo mam mało czasu, wpadłem tylko na chwilę.
— Żywi w ogóle? — zainteresował się kapitan Frelkowicz z grzeczności.
— Żywi…! Nie uwierzysz! Złamany mały palec u lewej ręki i cięta rana głowy długości trzy centymetry. To kierowca, a pasażer ma dwa siniaki i stłuczony łokieć. Możesz to sobie wyobrazić?
Informacja w zestawieniu ze zdjęciem była tak zaskakująca, że kapitan Frelkowicz popatrzył uważniej, ze zdumieniem i podziwem. Gdyby miał wnioskować z podobizny, spytałby, kiedy pogrzeb. Z czegoś takiego ujść nie tylko z życiem, ale prawie bez obrażeń, to przekraczało ludzkie pojęcie.
— Jakim cudem?
— Na skutek wykroczenia. Nie zapięli pasów. Zderzenie czołowe z ciężarówką, o, tu jej kawałek widać, i od razu w pierwszym momencie wylecieli na obie strony. Nadjeżdżały inne samochody i cud, że ich żaden nie przejechał. Prawie byłem przy tym, za tą ciężarówką jechaliśmy, a od Konstancina akurat Nowak leciał, zdejmowali bandziora i pomogli przy okazji.
— A bandzior co? Uciekł im?
— Owszem, ale wcześniej, wcale go nie mieli. Te dwa zdążyły wyhamować, o…
Kapitan Frelkowicz nagle pochylił się nad zdjęciami ze znacznie większą uwagą. Na poboczu szosy, zaraz za ruiną, widać było fiata 125, stojącego skosem, niewątpliwie w wyniku zarzucenia przy ostrym hamowaniu. Za kierownicą fiata siedział kierowca.
— Tego właśnie wyprzedzał, półgłówek, na trzeciego walił, bo fiat brał dwóch rowerzystów — wyjaśnił kumpel. — Nie ma ich tu, zostali z tyłu. No i nie wyrobił się. Między nami mówiąc, ciężarówka też dobrze grzmiała, wszyscy tam przekroczyli przepisy, z wyjątkiem tego właśnie, siedemdziesiątką jechał, nawet zwolnił i dzięki temu nie rozjechał kretyna…
Kapitan Frelkowicz wyjął z szuflady biurka lupę i zaczął się przez nią wpatrywać w pojazdy. Poczuł dreszcz emocji na plecach. Fiat 125 przemówił do niego od pierwszego rzutu oka, a teraz wrażenie się potwierdzało.
— No dobra, dawaj, bo muszę lecieć — powiedział kumpel. — Napatrzyłeś się.
Kapitan Frelkowicz wyrwał mu zdjęcie z ręki.
— Nie dam!!! — wrzasnął okropnie. — Zrób sobie więcej odbitek! Szukam tego fiata, to mój! Kiedy to było?!
— Wczoraj. Tuż przed południem. Co…
— Numer! Dane kierowcy! Nie, czekaj, dawaj negatyw, niech zrobią powiększenie! Ten gość, co tu siedzi, brodaty był?!
— Brodaty.
— Zgadza się! Złoto, nie kraksa! Łaska boska! Dawaj natychmiast wszystkie zdjęcia, wszystkie dane! Wczoraj…! Sam on jechał?
— Kto?
— Ten brodaty we fiacie?
— Nie, z pasażerem. Też spisany, bo robi za świadka.
— Chcę wszystko! Natychmiast! Czy wy niczego w ogóle nie czytacie?! Wczoraj rozesłałem informacje! Cud zwyczajny, dawaj co masz!
— Od wczoraj do dzisiaj rok nie upłynął — zwrócił uwagę kumpel. — Dobra, dzwonię, za kwadrans ci przywiozą…
Materiały z kraksy dostarczyły numer fiata z piegowatym wgnieceniem i niewyraźną podobiznę kierowcy. Numer różnił się trochę od poglądów wojownika indiańskiego, nie zawierał w sobie ani jednej trójki, tylko dwie ósemki, ale kierowca miał czarną brodę. Miał też nazwisko i adres i kapitan z miejsca zarządził inwigilację, taktowną i dyskretną, gwałtownie tęskniąc do sierżanta Zduńczyka.
Nie minęło dziesięć minut, kiedy pojawił się podporucznik Werbel z hipotetycznymi odciskami opon spod ogródków działkowych i kurzem, starannie zdrapanym z drzwi. baby z wizjerem. Ktoś, kto tam może jeszcze był, mógł się o nie oprzeć, otrzeć, albo chociaż dotknąć. Mikroślady to potęga. Rozpromieniony nadzieją kapitan Frelkowicz wepchnął mu w ręce zdjęcia kraksy.
— Jarzębski niech już wraca! — zażądał gwałtownie. — Tu mamy szansę, gdzie ten Zduńczyk, za facetami trzeba pochodzić, nie dotknę ich bez wywiadu! Muszę mieć ich gęby!
— Ósemki zamiast trójek… —zaczął niepewnie Werbel.
— Zaraz to weźmiesz i pokażesz dzieciom, niech rozpoznają wgniecenie. Weź z archiwum jeszcze parę! Wielkie rzeczy ósemki, czyś rozum stracił, parę czarnych plasterków wystarczy i już masz trójki. Prawdziwe są ósemki, według karty rejestracyjnej. Oddaj te śmieci do laboratorium i leć do szkoły!
Polecenia brzmiały nieco mgliście, ale podporucznik Werbel zrozumiał je doskonale. W ciągu paru minut uzyskał z archiwum parę zdjęć pogniecionych samochodów i na ostatniej przerwie troje dzieci, przepytywane oddzielenie, bez żadnego wahania wskazało piegowaty placek. Dwóch młodzieńców i jedna dama ze wzgardą odsunęło na bok zdjęcia archiwalne i popukało palcem w najnowsze. Jakim cudem indiański wywiadowca na czatach, nie poruszając się i nie odwracając głowy, zdołał z gąszczu malin tyłem dojrzeć stojący na ulicy samochód, było całkowicie niepojęte. Przesłuchiwany był jako pierwszy i rozpoznał dokładnie to samo, co tamci dwoje. Podporucznik Werbel wspomniał własne młode lata i zdusił w zarodku lęgnące się zdumienie.
Podporucznik Jarzębski pojawił się późnym wieczorem, wprost z lotniska.
— Jedna z nich jest wmieszana w jakąś aferę, nie dam głowy, czy moją — oznajmił. — Przypuszczam, że rozmawiałem z teściową…
— Przecież pojechałeś do synowej! — oburzył się Werbel.
— No to co? Ale nadziałem się na teściową, z tym, że łba za to na pniu nie położę. Niby zdjęcie w paszporcie się zgadza, ale one obie, na złość, mogą być do siebie podobne z twarzy. Coś tam wyskoczyło dziwnego na licytacji obrazków i sam nie wiem, czy mnie to obchodzi, ale nie w tym rzecz. Inną wiadomość uzyskałem, czyste złoto, z dowodami tylko ciągle krucho…
Mimo wątpliwości i troski, podporucznik Jarzębski wyraźnie promieniał. Kapitan Frelkowicz i podporucznik Werbel przyjrzeli mu się z zainteresowaniem i nieco podejrzliwie. Jarzębski wdał się w szczegóły, powtórzył całą rozmowę i wyjawił swoje dedukcje.
— Nie twierdzę, że te twoje akta przeczytałem bardzo porządnie — rzekł kapitan Frelkowicz, wysłuchawszy go z uwagą. — Ale ten Dominik wpadł mi w oko. Rzadkie imię. Czy to przypadkiem nie ten…?
— Ten — przyświadczył Jarzębski skwapliwie. — To nie imię, to nazwisko. — Podejrzewam go od początku, e tam, podejrzewam, teraz mam pewność! Ale moje podejrzenia i pewności to za mało, takiej świętej krowy bez żelaznych dowodów nie ruszę!
— O budowli z wieżyczką nic chyba nie było…
— Toteż właśnie! Pierwszy raz taka rzecz wyskoczyła. Tędy pójdę i może to coś da. A dowody, moim zdaniem, miał właśnie Torowski i diabli je wzięli…
Dalsze rozważania potwierdziły jego pogląd. Zebrane przez denata dowody umknęły w zielonej torbie, a ich szczątki w stosie makulatury zwanej notesem wciąż były nie do odcyfrowania. Zbiegu wydarzeń nadal nie udawało się wytłumaczyć i w rezultacie obie Chmielewskie dla wszystkich zrobiły się podejrzane w najwyższym stopniu.
— Więcej żadna z tych piekielnych bab nie wyjedzie! —rozzłościł się kapitan Frelkowicz. — Zrób zaraz zastrzeżenie, żaden punkt graniczny ich nie przepuści!
— Z powrotem? — spytał kąśliwie Werbel.
— Co?
— No bo narazie, mam wrażenie, żadnej nie ma. Obie, jak słyszę, wyjechały.
— Nie denerwuj mnie, dobrze? Niech natychmiast zawiadomią, gdyby któraś wracała, obojętne która. Pociągiem, samolotem, piechotą…
— Ja bym naprawdę chciał wiedzieć, która z nich jest która i żeby ktoś zobaczył je razem — powiedział Jarzębski marząco. — Do tej megiery z wizjerem sam będę chodził pięć razy na dobę. Przyduszę babę prywatnie, może coś chlapnie. Rozumiem z tego, że kandydatów pojawiło się więcej i Chmielewska nie występuje już solo?
— Mocno to mgliste, ale chyba już nie…
— Zduńczyk! — warknął kapitan Frelkowicz. — Chcę Zduńczyka…!
Wywiadowca Zduńczyk pojawił się późnym wieczorem i z miejsca został obarczony nowym zadaniem, chociaż wcale nie było wiadomo, czy nie ciągnie jeszcze jakiegoś poprzedniego. Nie protestował jednakże i następnego dnia dostarczył do laboratorium dużą ilość kopert o skąpej zawartości. Na taśmę podyktował notatkę służbową, dotyczącą dwóch osobników, brodatego Ryszarda Kowalskiego i jego kumpla, Wincentego Głoska, świadków kraksy na szosie do Konstancina. Kowalski mieszkał w Wilanowie i był właścicielem małego fiata w idealnym stanie, Głosek, zameldowany u ciotki na Mokotowie, w miejscu stałego pobytu bywał niezmiernie rzadko. Obaj pracowali w małej firmie, świadczącej usługi transportowe, do której należał stary duży fiat z piegowatym wgnieceniem na błotniku. Do Konstancina jechali, żeby odnaleźć klienta, który chciał coś przewieźć i podał jakieś mętne dane, kraksa ich zatrzymała, ale pojadą jeszcze raz.
Domek w Wilanowie, będący własnością konkubiny Kowalskiego, uprzednio należał do takiego jednego dostojnika, nazwiskiem Jan Dominik. Wszyscy znajomi owego Dominika nazwisko uważali za imię i trwali w mniemaniu, że nie znają nazwiska. Dominik mieszkał w Konstancinie.
Jak na jeden dzień, plon był obfity i wywiadowca Zduńczyk stworzył wielkie nadzieje.
O pobiciu bagażowego na dworcu Centralnym podporucznik Werbel dowiedział się od tego samego kaprala, który już poprzednio składał zeznania. Akurat znów miał służbę i znów trafił na awanturę przy tej samej ladzie bagażowej, upamiętnionej wcześniejszym wypadkiem. Protokół sporządził, pogotowie wezwał, a oprócz tego przyszło mu do głowy, żeby zadzwonić bezpośrednio do podporucznika, bo kto wie, interesował się przedtem, może się zainteresować i teraz.
Podporucznik zainteresował się do nieprzytomności i prawie obiecał kapralowi awans.
— Mówcie dokładnie, jak to było! — zażądał.
— Być, to było zwyczajnie — odparł kapral. — Krzyki usłyszeliśmy, jedna baba się darła, że człowieka biją. No i fakt, dwóch naparzało bagażowego. Rano, koło piątej, potem spojrzałem na zegarek, piąta jedenaście była. Ludzi niewiele, baba uciekła, tych dwóch też prysnęło z miejsca i nie dało się ich dogonić, więc sam bagażowy został. Mało gadał, doktor kazał go zostawić w spokoju, karetką go zabrali, tu mam spisane wszystko… Tyle wymamrotał, że nic nie rozumie, ale już chyba dzisiaj pod wieczór można go będzie przesłuchać, a najpóźniej jutro, bo pobity tylko trochę.
Bagażowy okazał się więcej oszołomiony niż pobity, do domu odesłano go prawie od razu, zwolnienie dostał tylko na sześć dni i gdyby nie telefon kaprala, podporucznik mógł się o wydarzeniu wcale nie dowiedzieć. Dowiedział się jednak i osobiście pojechał na Chomiczówkę.
Bagażowy postękiwał na tapczanie w otoczeniu żony i trojga dzieci. Nic złamanego nie miał, za to dużo siniaków i wybity ząb. Dech już odzyskał.
— Mnie się zdaje, że to były złodzieje — rzekł niepewnie.
— Przyszło trzech…
— Patrol mówił, że dwóch — zwrócił mu uwagę podporucznik.
— Bo dwóch zostało przy mnie, a trzeci latał po bagażowni. Niby to kazali oddać jakiś pakunek, paczkę czy torbę, czy coś takiego, gdzie to masz i gdzie to masz, pytali. Ja nic nie mam. Ten trzeci wlazł przez ladę i dawaj bagaże przewracać, a tych dwóch do mnie. Nóż miał jeden, powiadał, że mi ucho oderżnie, jak nie powiem, co z tym zrobiłem, a ja, panie poruczniku, nic z niczym nie zrobiłem i do tej pory nie wiem, czego się czepiali. Tak myślę, że tylko chcieli mnie czym zająć, a tamten szukał, czy jakiej drogiej walizy nie znajdą albo co. Dużo nie nabałaganili, bo zaraz taka jedna, Krzywa Jadźka ją wołają, zaczęła pysk drzeć i patrol nadleciał. Ta Krzywa Jadźka wtrąbiona była zdrowo, na trzeźwo by pewnie cicho siedziała, żeby i jej nie zgarnęli, przysnęła trochę w kącie, a jak ją ze snu wyrwało, to się rozdarła z zaskoczenia. I tyle. Więcej nie wiem, a rozumieć, to nie rozumiem nic.
— Ale jak wyglądali, to pan wie? Czy to byli ci sami, co poprzednim razem?
— Jakim poprzednim razem? — zdziwił się podejrzliwie bagażowy.
— Pamięci pan chyba nie stracił? Ile to było… sześć dni temu! Też dwóch jakichś usiłowało pana pobić, mamy ich dane personalne.
— A, to nie mnie — przerwał od razu bagażowy. — Zmiennik to był, jego owszem, faktycznie, coś mówił. Ale go nie ma, bo nogę złamał i na zwolnieniu jest. Czwarty dzień chyba, sam sobie ciężar na nogę zrzucił i kość mu podobno pękła. Pod sam koniec pracy, niefart i tyle.
Podporucznik milczał chwilę, zastanawiając się, czy przy tej dziwnie pechowej ladzie nie powinno się przez jakiś czas zatrudnić policyjnego wywiadowcy. Postanowił podsunąć tę myśl kapitanowi.
— Dobra, mówcie w takim razie, jak ci trzej wyglądali.
— Jak trzeci, to nie wiem, bo przelazł, jak już z tymi byłem zajęty. Młodzi wszyscy, przed trzydziestką. Poznać, bym poznał, szczególnie tego z nożem, co ucha się czepiał, ale tak opisać, to ja nie wiem, chyba nie potrafię. No, włosy mieli, łysy żaden nie był. Drugi chyba miał coś z oczami…
— Zeza?
— A skąd tam zeza! Może to nie oczy, może coś jakby obok…
— Nos? Czoło? Brwi?
— Brwi! Nad oczami znaczy. Ja kieś takie… Nie wiem jakie, ale tak mi chyba mignęło, że dziwaczne może, albo co… Jakby sztuczne.
Podporucznik Werbel pamięć miał doskonałą i od razu przypomniało mu się zeznanie bladej twarzy, skalpowanej pod krzakiem porzeczek. Osobnik, który nadbiegł i wsiadł do samochodu, miał śmieszne brwi…
— Ze wszystkiego wynika, że z tą torbą, z którą ona uciekła, coś było nie w porządku — relacjonował kapitanowi po powrocie do komendy. — Ten sam facet był u Torowskiego w chwili zabójstwa i uczestniczył w napadzie na bagażowego, a szukali torby. Chmielewska uciekła z torbą. Wszystko się zazębia i ja bym ich pozamykał.
Podporucznik Jarzębski poderwał się zza biurka Werbla, zaczepił o krzesło, potknął się i usiłując złapać równowagę, runął na kolana na środku pokoju. Pozycja zapewne pasowała do miotających nim uczuć, bo nie próbował jej zmienić.
— Błagam was na wszystkie świętości, nie!!! —wrzasnął, wciąż klęcząc. — Inwigilować! Po zamknięciu przyschną, nic się więcej nie dowiemy. Ludzie, trzy lata za tą mierzwą chodzę, a przede mną inni, od dwunastu wieków! Miejcie litość! Oni coś mają w Konstancinie!
— Dobra, ale Zduńczyk musi pochodzić za Kowalskim i Głoskiem. I za tym twoim Dominkiem. I za Chmielewską…
— Sam pojadę! — krzyknął rozpaczliwie podporucznik i zerwał się na nogi. — Zamieszkam tam! Sypiać przestanę! Niech przynajmniej wróci któraś Chmielewska…!
W tym momencie zadzwonił telefon i służba graniczna powiadomiła kapitana Frelkowicza, że przed pół godziną przekroczyła granicę wracająca do kraju Joanna Chmielewska. Jedzie pociągiem z Frankfurtu nad Odrą.
— Numer paszportu i data urodzenia! — zażądał kapitan wściekłym głosem.
Uzyskał upragnione dane, odłożył słuchawkę i popatrzył na podwładnych.
— Synowa — oznajmił. — O ile się znów nie zamieniły. Niech ktoś sprawdzi, o której przychodzi pociąg i bierz ją sobie.
Jarzębski bez słowa miotnął się ku drzwiom, wrócił do biurka i sięgnął po słuchawkę, ale drugi telefon w tej chwili znów zadzwonił. Zaczekał, patrząc pytająco.
— Teściowa też — powiedział kapitan po wysłuchaniu komunikatu. — Wylądowała właśnie na Okęciu. Ciekawe, czy się tak umówiły… Zduńczyk podobno umie się rozdwajać, może weźmiesz u niego parę lekcji…?

Wiedziałam, jak długo trzeba czekać na bagaże z transportera, a Kastrup znałam doskonale. Znalazłam okienko den Danske Bank, podjęłam pieniądze i do taśmy dotarłam akurat w chwili, kiedy podjechały moje walizki. Nie moje, mojej teściowej. Z pewnością nie było w nich niczego do oclenia, grafiki Kajtusia, to grafiki Kajtusia, duńska kontrola celna grafiki ma w nosie. Przeszłam przez wyjście wolnocłowe. Kajtek już tam czekał. Spodziewał się mojej teściowej, ale na walizki zwrócił uwagę, znał je doskonale, ponieważ obie należały do jego matki. Wyjął mi je z rąk.
— Cześć, skąd się tu wzięłaś? Joanna też przyleciała?
— Nie, przyleciałam za nią — odparłam i w ty m momencie jakiś facet zaczął wydzierać mu oba bagaże. Bełkotał coś o taxi.
— Nie, dziękuję — powiedział Kajtuś po duńsku. — Wezmę autobus.
Facet upierał się przy swoim. Wspomógł go jakiś drugi. Podejrzenia, które wdarły się w moją psychikę przed dwiema godzinami, nie chciały jej opuścić, chociaż co, na litość boską, mogły mieć tajemnicze machinacje Mikołaja do grafik Kajtusia, nie byłam w stanie odgadnąć. Pewnie nic, ale już mnie gdzieś uwierało.
— A ona też przyleci? — spytał Kajtuś. — Czego on chce, ten palant, nie jadę taksówką!
Rozumiałam po duńsku więcej niż on. Wyszło mi, że facet czeka z tą taksówką, bo został zamówiony. Pomyłka, Kajtek nie zamawiał go z pewnością, niech idzie w diabły do innego pasażera!
Nie zdążyłam się wtrącić. Dwóch facetów zaczęło Wyrywać Kajtusiowi te walizki na siłę i moje podejrzenia strzeliły eksplozją. Nerwowo i chaotycznie wyrzuciłam z siebie, że jest jakaś draka i później wszystko wyjaśnię, Kajtek na przemoc zareagował odruchowo, rąbnął tego bardziej nachalnego, przyłożył drugiemu, oni też byli dobrzy, ale walizki wypadły im z rąk. Wiedziałam, że Kajtuś uprawia karate, da sobie radę, nie czekałam na dalszy rozwój wydarzeń, bo to wszystko razem nie podobało mi się cholernie, chwyciłam walizki i skoczyłam przez jezdnię. Trochę może niemrawo z racji ciężaru.
Byłam już prawie po drugiej stronie, kiedy samochód za moimi plecami ostro kwiknął klaksonem. Równocześnie usłyszałam ludzki głos.
— Aśka…!
Tylko jeden człowiek na świecie zwracał się do mnie takim imieniem. Obejrzałam się.
Paweł. Przyhamował białym volvo, otworzył tylne drzwi od mojej strony.
— Gazu!
Nie zwlekałam ani sekundy. Wrzuciłam walizki na tylne siedzenie, sama runęłam za nimi. Ruszył ze zrywem, zanim zdążyłam zatrzasnąć drzwiczki. Wyjrzałam przez tylną szybę, nikt na mnie nie zwrócił uwagi, nikt mnie nie widział, Kajtek już się uwolnił od napastników i zaczynał się rozglądać, prawdopodobnie szukając mnie i bagażu. Odwróciłam się do Pawła i spotkałam jego wzrok w lusterku.
— Dużo będzie do gadania — powiedział, zostawiając po chwili w spokoju lusterko i spoglądając na jezdnię. — Cholernie jestem ciekaw, w co się tym razem wplątałaś.
— Zdaje się, że w twoje sprawy — odparłam, usiłując ochłonąć. — Chociaż co najmniej połowy nie rozumiem kompletnie. Skąd się tu wziąłeś?
— Przypadek. Zbiegi okoliczności, okazuje się, działają w różne strony, tym razem szczęśliwie. Uważam to za rodzaj cudu. Masz jakieś obowiązki?
— No pewnie. Muszę dostarczyć te walizki do Alicji, Kajtek jutro otwiera wystawę, tam są jego obrazki. Nie rozumiem tej polki, która tam wybuchła. Ktoś czyha na jego twórczość?
— O ile to jest jego twórczość. Skąd to wzięłaś? W trzech zdaniach wyjaśniłam sprawę teściowej, jej portfela i paszportu. Paweł znał ją niegdyś, nie zdziwił się wcale. Westchnął.
— Ryzyk—fizyk, podrzucimy te klamoty. Moim zdaniem, nastąpiła pomyłka i walizki są czyste, ale na wszelki wypadek lepiej się ich pozbyć. Alicja mieszka tam, gdzie mieszkała? W Birkerod?
Przyświadczyłam i usiadłam wygodniej. Ulga, jaka ogarnęła mnie na jego widok, przywiędła nieco, kiedy przypomniałam sobie koszmarną pomyłkę na dworcu Centralnym. Wesołe mam popołudnie, nie ma co… Chociaż właściwie teraz już zaczyna się wieczór…
— Czasu mam tyle, co kot napłakał — powiedział Paweł pod drodze. — W skrócie, przyjechałem tu na zamówienie, robię wnętrza dla jednego faceta. Jakaś jełopa rozwaliła mi wóz na parkingu wczoraj, w ostatniej chwili, przyleciałem samolotem i kupiłem to, w czym siedzisz. Duńskiego podatku nie płacę, więc mi wypadło niedrogo, a za tamten mi zwrócą. Mieszkam w SAS—ie i ty też tam zamieszkasz.
— Puknij się. Ja z byłego demoluda.
— Mówiłem, że jest dużo do gadania, więc nie zawracaj głowy. Stać mnie jeszcze na drugi pokój. Jutro muszę być w Malmö, a pojutrze rano wracam przez Belgię, gdzie też mam interesy. Dzieje się coś dziwnego i trzeba się zastanowić. Proponuję, żebyś się nie pokazywała w okolicy Alicji, ja te walizki zaniosę.
— Nie przesadzasz? Jakim sposobem ktokolwiek mógłby zdążyć z lotniska przed nami?
— W tym kraju istnieją telefony — zauważył Paweł z lekką irytacją. — Wasze powiązania z Alicją zna cały świat, nie dam głowy, czy tam ktoś nie czatuje na wsiaki słuczaj. Żartów nie ma, same schody, potem ci powiem szczegółowo, a teraz mów, gdzie zatrzymać, żeby się nie rzucać w oczy.
Poradziłam, żeby stanął na parkingu przed sklepem i przekazał Alicji komunikat o kretyńskich zbiegach okoliczności, w wyniku których teściowa przyleci nieco później i wszystko wyjaśni. Zaczekałam, nie wysiadając.
— I co? — spytałam z niepokojem, bo wrócił dziwnie szybko.
— Nic. W ogóle jej nie widziałem, ale światło się świeci. Brakuje nam czasu, żeby się długo dobijać, zostawiłem to za furtką i cześć. Smrodu nie ma, nikt mnie nie widział, a tu, zdaje się, nadal nie kradną?
W drodze powrotnej do Kopenhagi siedziałam obok niego i w ciągu tych dwudziestu minut opowiedziałam wszystko. Paweł nie wpadł w histerię, wysłuchał spokojnie.
— Ciekawa rzecz, co on mógł wtrynić do tej torby — rzekł w zadumie. — Trochę może przesadziłaś z uczynnością, lepiej było zostać w Warszawie i odebrać to, ale przepadło i nie ma co się roztkliwiać. Jest jeszcze szansa, że odbierzesz po powrocie…
— Nikła…
— Nie szkodzi. Na razie to tu też wyskoczyło coś dziwnego, usiądziemy spokojnie i powiem ci, dlaczego pojechałem na lotnisko. To znaczy, pójdziemy do łóżka, żeby to już mieć z głowy i potem będę mógł ci powiedzieć spokojnie.
— A twoja żona? —spytałam troszeczkę jadowicie.
— O mojej żonie pogawędzimy przy innej okazji… Pokój dostałam na tym samym piętrze co on, a jego propozycje wzbudziły moją pełną aprobatę. Kolację przyniesiono nam na górę, szwedzki półmisek z Danii śmiało mógł wystarczyć na sześć osób, wszelkie problemy na długą chwilę znikły, a kiedy pojawiły się na nowo, mój stosunek do nich był jakby trzeźwiejszy. Paweł zawsze dobrze mi robił na wszystko.
— Zlecenie mam tutaj duże — oznajmił spokojnie, nalewając wino. — Firma kosmetyczna szwedzko—francuska, biura i prywatny dom faceta, reprezentacyjne salony życzy sobie posiadać. Przyjechałem popatrzeć, omawiałem z nim wszystko u niego, już właściwie skończyliśmy, kiedy nastąpiło to dziwowisko. Gdyby mi o tym opowiedziano, pewnie bym nie uwierzył, może też nie uwierzysz, bo wydawałoby się, że istnieją jakieś granice dla głupich przypadków. Okazuje się, że nie. Zadzwonił telefon, facet odebrał i zgadnij, po jakiemu rozmawiał?
— Po polsku — odparłam bez namysłu, bo była to bezwzględnie najgłupsza możliwość ze wszystkich.
— Jasne. Twoje zdrowie, Aśka, jeszcze się dotychczas na tobie nie zawiodłem.
— Wzajemnie — powiedziałam ciepło i nagle poczułam, że nienawidzę tej jego żony śmiertelnie.
— Przyczyny łatwo zrozumieć — mówił dalej, nie odgadłszy, na szczęście, moich myśli. — Duński mogłem trochę znać, rozmawiałem z nim po angielsku, a w jego oczach jestem francuskim architektem. Jaki francuski architekt, z perfect opanowanym angielskim, ma pojęcie o polskim języku? Nazwisko, zwracam ci uwagę, mam rdzennie francuskie, wystarczyło zmienić jedną literę, o co postarałem się od pierwszego kopa. Posłuchałem sobie tej konwersacji, na razie jednostronnej, po czym natychmiast dowiedziałem się, co mówiono z drugiej strony i niczego nie musiałem dedukować. Facet przeprosił mnie grzecznie i sam zadzwonił. Nie będę się wdawał w cytaty, od razu powiem ci całość. Otóż jakiś gość zawiadomił go, że facetka nazwiskiem Chmielewska rąbnęła im torbę z towarem, który miał iść do Danii i właśnie przed chwilą odleciała do tej Danii.
— Z jakim towarem? — wyrwało mi się niepotrzebnie.
— Nie rozśmieszaj mnie. On z miejsca, zadzwonił do swoich pomagierów, poinformował, jak wyglądasz i w co jesteś ubrana, oraz że masz dwie walizki. Nie wiadomo jakim sposobem i kiedy zdążyłaś ten towar przełożyć z podręcznej torby do walizek, ale mogło to być ukartowane i byłaś przygotowana na działanie błyskawiczne. Te walizki trzeba ci odebrać na Kastrupie, ciebie zaś unieszkodliwić. Co do towaru, nie ma wątpliwości, narkotyki, podobno ostatnio produkujemy jakieś gówno dużej klasy. Podał dokładną godzinę przylotu, co pozwoliło mi słuchać dość spokojnie. Wysunął supozycję, że ktoś się tobą posłużył bez twojej wiedzy, więc akcja ma nosić znamiona przypadku. Sama rozumiesz, że w odpowiedniej chwili zakończyłem pertraktacje i postarałem się zdążyć na lotnisko. Teraz, jeśli chcesz, zastanówmy się, o co tu w ogóle chodzi.
Słuchałam ze zgrozą i w kompletnym osłupieniu. Nie do wiary, żeby tak zbiegły się dwie afery, cud czy co…? Nawet jako cud, to chyba przesada… Może ta lada bagażowa stanowi jakiś punkt przerzutowy? No dobrze, ale sama ją przecież sobie wybrałam, bez zastanowienia, bezmyślnie, można powiedzieć z marszu! Została pod nią torba Mikołaja, diabli wiedzą z czym…
— Szlag mnie trafi! — ogłosiłam ze złością. — Głupota, co oni sobie wyobrażali, debile chyba… No dobrze, może tym autobusem jechał mój wspólnik z walizkami i całą drogę przekładaliśmy z jednego w drugie… Technicznie możliwe… Nie, czekaj! Nie rozumiem okoliczności towarzyszących, przecież odjechałam po minucie, a oni tam zostali!
Kto i skąd wiedział, że na lotnisku miałam walizki?! I skąd wiedzieli, jak się nazywam?!
— Wzywali cię przez głośnik, nie? Całe Okęcie słyszało. Ponadto dorozumiałem się, że ci trzej faceci, z którymi wdałaś się w rękoczyny…
— Głową go walnęłam — przypomniałam ponuro.
— W porządku, w głowoczyny. Ci trzej faceci byli tylko pomagierami. Z boku stał osobnik właściwy, patrzył i baraniał. Poleciał za tobą, widział, w co wsiadłaś, pojechał na lotnisko taksówką, widział cię przy wadze i słyszał apele. Zadzwonił natychmiast. To on miał tę torbę odebrać i odpracować przemyt, ale po wydarzeniu nie miał co odbierać. Ponieśli bardzo dużą stratę i nie przepuszcza ci tego.
Rozzłościłam się bardziej.
— Cholera. Żeby ten Mikołaj pękł! Myślałam, że już mam z nim spokój, okazuje się, że przeciwnie. Po jakiego diabła ja do niego pojechałam…?!
— Przestałem mu źle życzyć od chwili, kiedy się z nim rozeszłaś. Widzę, że niesłusznie. Ale sprawiedliwie należy zauważyć, że nie miał z tym nic wspólnego. To nie była przecież jego torba?
— Nie. Z całą pewnością. Jego była gładka.
Popatrzyliśmy na siebie i poczułam, że ogarnia mnie śmiech pusty i trwoga. Torba Mikołaja została pod ladą, mignął mi tam policjant, jeśli wdali się w awanturę, może już ją mają. Świetnie mi wyszła ochrona Pawła… Kretyńska, niepotrzebnie ukradziona torba z narkotykami znajduje się u mojej teściowej, odjechała z nią, nie mając pojęcia o zawartości…
— Czy ten cep, który dzwonił… — zaczęłam gwałtownie i uspokoiłam się, bo zdążyłam pomyśleć. — Nie, skoro dzwonił, nie miał czasu ani możliwości jej śledzić. Mógł o niej nie mieć pojęcia. Moją teściową mam na myśli, nie było o niej mowy?
— Nic nie wskazywało, że w grę wchodzi jakakolwiek osoba poza tobą. Skupiłaś na sobie uwagę. Jeden wniosek nasuwa mi się od razu. Nie możesz wracać samolotem.
— Tyko jak? Piechotą? Po dnie morskim, przez Gedser i Warnemünde?
— Pociągiem. Podrzucę cię gdzieś blisko granicy. Bogu dziękować, NRD już nie istnieje.
— Szczęście w nieszczęściu — zgodziłam się. — Czekaj, niech piorun spali tych narkotycznych przemytników, ja się martwię o ciebie. Mikołaj wyraźnie dał mi do zrozumienia, że wychodzisz w aferze i jeszcze dołożył głupie słowa o altance. Miał mi powiedzieć resztę, jak wrócę z kluczykiem… Ciekawe. Wiesz, że ja nie wierzę w to, że on nie wiedział, że te boksy były na hasło, żadnych kluczyków. Przypuszczam, że nie chciał nic mówić i ten kluczyk był na wabia. Zależy mi na informacjach, załatwię zatem porządnie i wrócę, tak to sobie wykombinował i o to mu chodziło.
— I myślisz, że powiedziałby ci jakąś prawdę? — skrzywił się Paweł z powątpiewaniem. — W końcu w grę wchodzi moja osoba.
— Tym bardziej by powiedział. On uparcie symuluje szlachetność charakteru. Powinnam może zadzwonić…?
Telefon Mikołaja nadal nie odpowiadał. Moja wściekłość na niego rosła, fanaberie jakieś idiotyczne, nie przyjechałam po dwóch godzinach, mógł się domyślić, że coś się stało, odgadnąć, że spróbuję się porozumieć telefonicznie i nie wyłączać urządzenia! To nie, odciął się od świata! Nie wyszedł przecież z domu z tym swoim kręgosłupem…!
Pomyślałam, żeby zadzwonić do teściowej i zawahałam się. Pomijając już porę doby, wpół do drugiej, nie będę jej przecież tłumaczyła przez telefon, że ma w domu trefny towar, rąbnięty jakimś przemytnikom! Mór, powietrze i zaraza na te cholerne szajki handlarzy narkotykami! Co ja mam zrobić w ogóle…?!
— Przede wszystkim muszę tam wrócić i zorientować się w sytuacji — zadecydowałam po chwili. — Może masz rację, że pociągiem lepiej. Jeżeli torba Mikołaja przepadła, przynajmniej dowiem się od niego, co w niej było i jakoś cię o tym zawiadomię.
— Daj ty sobie spokój ze mną — powiedział Paweł. — Wyglądasz znacznie gorzej niż ja. Czy do ciebie nie dociera, co się stało? Podwędziłaś tej szajce ciężki szmal, znają twoje nazwisko, wyobrażasz sobie, że ci to przejdzie ulgowo? Tego chałata więcej na siebie nie włożysz…
— Oszalałeś! Ja tu mam kieszenie!
— Czyś ty na głowę upadła? Zwiniesz go i włożysz do jakiejś torby, kupię ci płaszcz, a w ogóle może byś się zaopatrzyła w normalną torebkę, co? Chociaż z daleka nie rzucaj się w oczy! Zastanawiam się nawet, czy pozwolić ci wrócić, bo może lepiej byłoby rozmyć się gdziekolwiek w Europie. Robotę dostaniesz, sam cię zaangażuję, nikt na świecie nie zrobi kolorystyki tak jak ty. Co ty na to?
Przez chwilę kontemplowałam błogość, która spłynęła mi na duszę. Propozycja była kusząca, zostać we Francji, znów pracować razem z nim, mieć go na co dzień, a ta żona niech się wypcha… Nie, jednak nie. Nie pasowało mi. Trochę zbyt nagle wyjechałam i pozbawiona byłam podstawowych rzeczy, poza tym nie mogłam przecież zostawić mojej teściowej z tym śmierdzącym towarem i torby Mikołaja, stanowiącej zagrożenie dla Pawła, nie wiadomo w czyich rękach. Nie było rady, musiałam wrócić.
— Oddam im to — powiedziałam z irytacją. — Zaniosę do tej przechowalni bagażu i powiem, że zabrałam przez pomyłkę. Gówno mnie obchodzi, co jest w środku, ona nie moja. Może tamta jeszcze leży pod ladą, zamienię je.
Paweł strasznie myślał i wyraźnie się wahał.
— Nad istotami obłąkanymi czuwa Opatrzność — mruknął. — Kto wie… Nie widziałaś żadnego z nich, żadnej twarzy nie znasz, może jakoś ujdziesz z życiem. Przez jutrzejszy dzień siedź na tyłku i nie pętaj się po mieście, ja sobie wymyślę interes do tego palanta, może bodaj z wyrazu twarzy coś wywnioskuję.
— Jutro czwartek — powiedziałam tęsknie. — Nie mogłabym pojechać do Charlotteniund? Nie będą mnie przecież szukać na wyścigach?
— Wariatka.
— Tam się ginie w tłumie.
Paweł nie był uparty, zastanowił się.
— Pod warunkiem, że zmienisz powierzchowność. W pierwszej kolejności kupisz perukę. Ubierzesz się inaczej i obejrzę cię, zanim się zaczniesz wygłupiać…
To ostatnie jego życzenie spełniłam, zanim zdążył wrócić z Malmö. Pomysłem natchnęły mnie czarne włosy, zaplecione w czterdzieści dwa warkoczyki, to jest coś, zrobić z siebie Murzynkę! Odrobinę rozepchnąć nos, powiększyć usta… Karnację miałam odpowiednią, koloru oczu pasował, mogłabym w tej postaci odbyć całą podróż, aż do ojczystej granicy!
Zawahałam się. Paweł będzie siedział koło mnie, a nie miałam najmniejszej ochoty prezentować mu się w postaci mazepy. Ciągle zależało mi, jeśli już nie na nim, skoro był nieosiągalny, to w każdym razie na jego zachwycie. Chciałam mu się przynajmniej podobać, co wobec tego ratować: życie czy uczucia mężczyzny…? W zagrożenie życia, prawdę mówiąc, nie bardzo wierzyłam, na uczucia wciąż miałam nadzieje…
Pomysł okazał się rewelacyjny, Paweł mnie nie poznał. Stanęłam przed nim przed drzwiami pokoju hotelowego, spojrzał, w oczach błysnęło mu zainteresowanie.
— Pani do mnie? — powiedział po angielsku. — Słucham.
— Wygłupiasz się, czy mówisz poważnie? — zaciekawiłam się w ojczystym języku.
Nie musiał odpowiadać, wyraz twarzy świadczył dostatecznie, wyraźnie z niego wynikało, że Murzynka wyszła mi pierwszorzędnie. Następne chwile nasunęły poważne podejrzenia, iż czarne kobiety podobają mu się bardziej niż białe, ale nie przejęłam się zbytnio. Nie ja się miałam tym martwić, tylko ta jego cholerna żona, dobrze jej tak!
Do telefonów szczęścia nie miałam, znów nie zastałam w domu ani Alicji, ani mojej teściowej. Z Mikołajem w ogóle przestało mnie łączyć, uporczywie wskakiwał zły numer, bo z tamtej strony odzywał się jakiś obcy facet. Ze zdenerwowania, mocno złagodzonego obecnością Pawła, zaczęłam wreszcie myśleć.
Możliwości były przede mną trzy. Pierwsza, najzupełniej praworządna, to porozumienie z władzą natychmiast po powrocie, a tutaj donos do duńskich glin. Paweł nie miał wątpliwości, że ów biznesmen—zleceniodawca nie tylko tkwi w aferze, ale nawet nią rządzi. Nazwisko miał, mogło być fałszywe, ale to już niech oni się tym zajmują, niemiłe było tylko trochę jego pochodzenie, rodak cholerny! Pomagierzy też z Polski, dużą przedsiębiorczość naród okazał i szybko się wmieszał w międzynarodowe eldorado. W kraju mogłam odebrać torbę od teściowej i zanieść policji albo poprosić ich grzecznie, żeby sami zabrali i cześć. Obywatelska postawa miała dwa manka menty, primo, musiałabym jakoś uzasadnić występy na dworcu Centralnym, secundo, zdegustowani przemytnicy mogliby się uprzeć przy odwecie i usunąć mnie z tego padołu. Perspektywa mało zachęcająca.
Drugą możliwość stanowił zwrot zagrabionego mienia chociażby przez proste odniesienie do owej przechowalni bagażu. Idiotkę, która nie ma pojęcia, co rąbnęła, zrobię z siebie z największą łatwością, stwarzając szansę ulgowego wyjścia z imprezy.
I trzecia możliwość, nic nie robić, niczego nie odnosić, a idiotyczną torbę utopić w Wiśle…
W tym miejscu zaprotestował Paweł, bo rozważania snułam na głos.
— Opamiętaj się. Daj sobie spokój z taką głupotą, znają twoje nazwisko i nie popuszczą. Tak naprawdę istnieją tylko dwie pierwsze możliwości, albo odzyskają swoje i odczepią się, albo zostaną wyłapani i przyciszeni.
Wyobraźnia podsuwała mi rozmaite obrazy, wybrałam ten, który budził jakieś nadzieje.
— Zatem to drugie. Kretynka odniosła cudzy pakunek. Może oddadzą w zamian torbę Mikołaja…
— Nie uwierzą, że nie zaglądałaś do środka.
— Nawet jeśli, to co? Myślałam, że to soda oczyszczona. Gorzej, że oni zajrzą i połapią się w drugiej aferze…
Nie udało nam się rozstrzygnąć kwestii. Paweł żądał, żebym się odczepiła od fałszerstw, twierdził, że w gruncie rzeczy nic mu nie grozi, wybroni się, weźmie dobrego adwokata. W oczy bije, że nie miał z tym nic wspólnego i żadnych zysków nie ciągnął, banknot narysował po pijanemu, matrycę obmacał też na bani, myślał, że to głupie żarty, nie ja jedna mogę z siebie robić kretynkę, on też potrafi udawać imbecyla! W dodatku może w ogóle do niego nie dojdą, jego odcisków palców mogą wcale nie mieć!
— Głupi jesteś! — zirytowałam się. — Wrobią cię wspólnicy, z dużym zapałem i w pierwszej kolejności!
— Pojadę do Stanów. Nie, lepiej do Afryki Południowej! już miałem stamtąd propozycje, ile jeszcze zostało…? Dwa lata do przedawnienia, te dwa lata przetrzymam, nawet nie pracując wcale! Tobie grozi więcej, idiotko, zrozum to wreszcie!
Nagle dokonałam odkrycia. Przyszła mi do głowy mieszanina tych wszystkich możliwości. Trzeba zrobić jedno i drugie razem, demonstracyjnie zwrócić im towar, a poufnie zawiadomić gliny. Z glinami dogadać się dyplomatycznie, przy pomocy mojej teściowej.
— Bo co? — spytał Paweł podejrzliwie.
— Bo ona ma byłego policjanta za stałego kochasia. Porządnie go ma, on ją kocha, możliwe nawet, że wzięliby .ślub, gdyby nie jej niechęć do ślubów. Znasz ją przecież. O ile wiem, on już wyszedł ze służby, ale robi za konsultanta i przez niego dałoby się wszystko załatwić bezszmerowo.
— To nie jest zły pomysł — zgodził się Paweł. — Masz się gdzie schować przez ten czas?
— Mam. Oficjalnie mieszkam w wynajętym pokoju u samotnej osoby na Mokotowskiej i tam jestem zameldowana. A naprawdę mam do dyspozycji mieszkanie mojej ciotki, ciotka jest w Szwecji i najwcześniej wróci za dwa lata, a wątpię, czy w ogóle. U córki siedzi, mojej kuzynki i waha się, czy nie wyjść za mąż, zdaje się, że ma kandydata. Lokal cudo, na Wilczej, trzy wejścia, przejście przez strychy i nie ma ciecia, mieszka w sąsiednim domu. Pies z kulawą nogą nie zwróci na mnie uwagi, mogę tam przywarować i wychodzić wyłącznie w postaci starszej pani. Nawet z laską, jakbyś chciał.
— Chcę. Boję się o ciebie cholernie.
— Wzajemnie…
Na wyścigi w Charlotteniund pojechałam w charakterze Murzynki. Obfitość przygarniętych z litości przez Danię południowych narodów sprawiła, że nie budziłam najmniejszego zainteresowania. Paweł załatwiał swoje, postanowiłam odetchnąć i odzyskać nieco równowagi, a nie było na to lepszego sposobu niż konie.
Pieniędzy miałam niewiele. Trzy pierwsze gonitwy przeleciały ulgowo, wyszłam z nich na zero, bo trafiłam fuksa dołem i zasadziłam się na piątą. 17 koni i tiers. Wychodziło mi, że ósemka powinna być trzecia, dobrać do niej dwa pierwsze…
Wyścigami zainteresowała mnie dziesięć lat temu moja teściowa. Pomysły miała genialne, ale niefart w grze, urodziła się w kwietniu, ci kwietniowi podobno zawsze przegrywają. Byłam w lepszej sytuacji niż ona, urodziłam się w styczniu i zdarzało mi się wygrywać, ale nie miało to wielkiego znaczenia, bo poddawanie się namiętności napełniało mnie szczęściem bez względu na rezultat. Koń z piątej gonitwy biegał po torze, przyjrzałam mu się, z rodziny Rangerów, te Rangery to zawsze były dobre konie. Miał przerwę dwumiesięczną, szedł pierwszy raz, piątka, łupał kopytami i pięknie wyrzucał tylne nogi, nie prezentując najmniejszych skłonności do galopu. Klacz w ogóle. A jakby tak na pierwsze miejsce tę Christinę Ranger…?
— Patrz, kurwa, za stówę dołem, o krótki pysk! — powiedział ktoś w pobliżu i przez moment wydawało mi się, że jakimś cudem tak świetnie opanowałam duński język. — Ty masz pojęcie, ile by płacili?
— A tam, dołem! — prychnął wzgardliwie ktoś drugi. — Wyrzuć w cholerę tego śmiecia, Ole powiada, że dwójka musi być w porządku. Wszystko do niej…
— Pierwsza gra, frajerze!
— No to drożej! Mam grać za stówę, wolę porządek niż dół. U mnie czwórka przychodzi, gramy dwa cztery?
— Jak przegramy, leżymy martwym bykiem. Mafiozo pieprzony grosza nie da, póki tej głupiej raszpli nie znajdziemy. W obrazach nic nie było.
— To gdzie ona to zadołowała? Nic innego nie miała, tylko te walizki…
Podziękowałam Bogu za pomysł Murzynki. Stałam tuż obok, nie zwrócili na mnie najmniejszej uwagi. Udało mi się nieznacznie spojrzeć na nich, rozpoznałam jednego, to on usiłował wyrwać bagaż Kajtkowi na lotnisku, być może towarzyszył mu ten drugi, ale na drugiego prawie nie patrzyłam. Szukają mnie, bardzo dobrze, na razie to ja ich znalazłam, należałoby to może wykorzystać…
Zdecydowałam się na Christinę Ranger, piątka pierwsza, ósemka trzecia, co będzie drugie? Nadawały się co najmniej trzy konie, może być, zagram trzy tiersy, piętnaście koron nie majątek. Wypełniłam papier do komputera i nauczona smutnymi doświadczeniami, postawiłam od razu. Już mi się kiedyś zdarzyło zapomnieć o wypełnionym formularzyku, moje typy przyszły i o mało mnie szlag nie trafił. Dobrze jeszcze, że były to faworyty, stratę tysiąca dwustu koron mogłam jakoś przeboleć, dwanaście tysięcy zadławiłoby mnie na śmierć.
Załatwiłam kwestię gry i delikatnie przystąpiłam do pracy śledczej. Rozmawiali swobodnie, polski język nie jest w Danii zbyt rozpowszechniony. Na uzyskanie personaliów nie miałam szans, ale dowiedziałam się, że jeden ma ksywę Patyk, a drugi Lawina. Patyk mówił po duńsku dość dobrze i z niezłym akcentem, ponadto rozumiał wszystko, z czego wynikało, że musi tu mieszkać już długo. Lawina operował angielskim. Ciekawiły mnie wyłącznie uwagi w ojczystym języku, tajemniczy Ole, typujący dwójkę, nie wstrząsnął mną, znałam takich wtajemniczonych, ale na dwójkę na wszelki wypadek popatrzyłam. No, owszem, wychodziła zarówno z programu jak i z prezentacji i wcale nie była pierwszą grą, tylko drugą. Bez Olego też bym ją grała. Dołożyłam jej trzy konie i zagrałam sześć porządków, bo od wieków wiedziałam, że na kłusakach nie odwracać nie wolno.
Ole mówił prawdę, dwójka przyszła, w dodatku z fuksem, zapłacili 180 koron i zaczęłam być zadowolona. Tiersa już miałam postawionego, dograłam jeszcze trzy porządki z piątką i znów zajęłam się śledztwem. Ciekawiły mnie ich zamiary w stosunku do głupiej raszpli, pojawiła się, być może, nikła szansa przeciwdziałania. Bałam się trochę, że w końcu wpadnę im w oko, ale ryzyk—fizyk, w każdej chwili mogłam zmienić wygląd zewnętrzny w damskiej toalecie. Usunięcie peruki, makijażu i tego z nosa nie wymagało więcej niż 10 minut.
— Ja tam nie wiem, Bolo naszklił, ja uważam, że ona tego wcale nie przywiozła — powiedział ponuro Lawina.
— Do trójki bym grał — odparł Patyk. — To co z tym zrobiła? Że rąbnęła, rzecz pewna, Bolo widział na własne oczy. I prosto do awionu, biegiem leciała do wagi, a przez głośnik pysk na nią darli. Bolo podobnież oka od niej nie oderwał, o zmyłce nie ma mowy.
Lawina prezentował większą skłonność do pracy umysłowej. Zgodził się na trójkę i zaproponował do niej moją piątkę, Christinę Ranger. Nie dość, że myślał, to jeszcze miał oczy w głowie.
— Toteż właśnie — rzekł następnie. — Gapił się jak chora krowa i nic więcej nie widział. Mnie się zdaje, że miała wspólnika albo co. Kto inny wziął towar i może też przyleciał. A ona tylko te walizki.
— Przez głośnik o innych nie pyskowali.
— No to co? Podręczny wziął, a resztę mógł oddać wcześniej i już go zaptaszkowali. I nas też stary skołował, tylko ta dziwka i ta dziwka. Patrzyłeś, czy kto inny nie ma zielonej torby?
— Nie. Nie było czasu.
— No więc właśnie.
Z przyjemnością upewniłabym ich, że oczywiście, pomysł jest słuszny, zieloną torbę miał gruby, zezowaty facet. Albo młoda panienka w wieku szkolnym z warkoczem do pasa. Albo rudy i piegowaty chłopak, wzrostu metr dziewięćdziesiąt. Nie miałam jak, chyba telepatycznie…
— A jak zostało, to nie nasza sprawa — stwierdził stanowczo Lawina. — I mogło zostać, człowiesiu, parę kilo proszku to ryzykowny interes, przez lotniska się bali i promem mogli sobie zaplanować. I z siódemką, trzy pięć siedem w kółko.
— Siódemkę grają.
— Wszystko grają. Po dychu…
— No dobra. Znaczy co, niech czatują w Warszawie?
— A niech. Na zawsze tu chyba nie przyjechała, wróci, to ją dopadną i powie, co z tym zrobiła…
Myśl, że nie planują natychmiastowego ukręcenia mi łba, była zdecydowanie pocieszająca. Szansa realizacji któregoś programu istniała, trzeciego najlepiej, oddać im torbę i podstępnie wykończyć całą szajkę…
Zamyśliłam się i zapomniałam, co gram. Christina Ranger wygrała swobodnie, druga przyszła czwórka, trzeciego miejsca nie uchwyciłam, siódemka albo ósemka. Poczekałam, aż zaświeciła tablica, ósemka! W pamięci błąkała mi się jakaś myśl o siódemce, cholera, grałam siódemkę…? Dlaczego, zgłupiałam chyba, przecież to ósemka wychodziła na trzecie miejsce! I co z tą czwórką, mam czwórkę…?
Obejrzałam bilety i nie uwierzyłam własnym oczom. Jak byk widniało na nich 5—4—8. Trafiłam fuksowego tiersa, pojedynczymi końmi, w jedną stronę! Nie do wiary!!!
Faceci, narkotyki, szajki i rozmaite niebezpieczeństwa wyleciały mi z głowy z furkotem. W upojeniu patrzyłam to na bilet, to na tablicę i czekałam ogłoszenia wypłaty. Żaden z tych trzech koni nie był ostro grany, powinni zapłacić przyzwoicie…
Głośnik zachrypiał, a równocześnie na tablicy zapaliły się cyfry, 27.220 koron. Rany boskie, prawie cztery tysiące dolarów!
Mignęło mi w głowie, że na wyścigi powinnam chodzić wyłącznie w postaci Murzynki, zakłębiły się problemy, jakie będę miała z tym w Polsce, gdzie mnie wszyscy znają, po czym u ramion urosły mi skrzydła. Co mi tam głupie szajki! Bez najmniejszych trudności zrobię z nich balona, podsunę myśl, na którą sami może by nie wpadli!
Diabeł mnie podkusił niewątpliwie. Specjalnie postarałam się podejść z biletem do kasy tuż przed nimi. Wdzięcznie przyjęłam gratulacje kasjera, wyłapałam zawistne spojrzenie i z życzliwym uśmiechem na prawie czarnej twarzy wysłuchałam uwagi o afrykańskiej małpie, która ma ślepy fart. Proszę bardzo, za te pieniądze mogę być afrykańską małpą, zawsze to lepsze niż głupia raszpla.
— Chłopcy — powiedziałam po angielsku z pięknym akcentem, który w każdym języku stanowił moją mocną stronę. — Słówko do szefa. Dama zabrała torbę przypadkiem i przez pomyłkę, nie ma pojęcia o zawartości i prawdopodobnie będzie chciała ją zwrócić. Nie należy jej płoszyć, niech wraca i oddaje. Ma ją w Warszawie.
Patrzyli na mnie wzrokiem najdoskonalej tępym. Gęby mieli otwarte, ale głos im z wnętrza nie wychodził.
— Ona się nazywa Chmielewska — dołożyłam, wymawiając własne nazwisko z szalonym wysiłkiem i wymyślnie zniekształcone. — Nikt tamtejszy nie powinien się przed nią ujawniać, lepiej, żeby poczekał na nią ktoś stąd, może jeden z was. Przyjdzie do tej samej przechowalni bagażu, z której wzięła towar. Porozumcie się z bosem.
Odblokowało ich i zdołali zamknąć usta.
— Skąd wiesz? — spytał śmiertelnie spłoszony i zdezorientowany Patyk.
— Co cię obchodzi? Może ją znam osobiście? Może działa jakaś kontrola? Może ktoś to stwierdził szczęśliwym przypadkiem? Nie wasza sprawa, a za trzy dni ona z tym pójdzie na dworzec. Koniec informacji.
— Hej, ty! — wrzasnął za mną Lawina, bo od razu zaczęłam się oddalać. — Od kogo wiadomość?
— Od tego, kto pilnował w Warszawie — odparłam przez ramię. — I nie znamy się wcale.
Zostawiłam ich, ciągle nieco otumanionych i postarałam się zniknąć z horyzontu, wykorzystując w tym celu restaurację. Przyszło mi na myśl, że wprowadziłam w łono szajki nieco zamieszania, ale tajemnicza kontrola, moim zdaniem, była w pełni możliwa. Zbyt duże pieniądze wchodziły w grę, żeby nie pilnował ich ktoś nie ujawniony, o kim nawet szef mógł nie wiedzieć.
Promienny nastrój dotrwał we mnie do końca wyścigów, miałam jednakże dość rozumu, żeby wyjść po ostatniej gonitwie przez wielką, damską toaletę na dole. Weszłam do niej jako Murzynka, opuściłam przybytek w charakterze Europejki, twarz i ręce umyłam, zmieniłam rajstopy, własne włosy zaczesałam na czoło, w ostatniej chwili zorientowałam się, że zostały mi jeszcze czarne uszy, naprawiłam pomyłkę. Nabyty przez Pawła płaszcz odwróciłam na lewą stronę, kraciastą podszewką do wierzchu, wyglądało to trochę dziwnie, ale już było ciemno i dziwność nie rzucała się w oczy. Przeszłam w tłumie, dostrzegłam wpatrzonego w wychodzących Patyka, Lawina prawdopodobnie czatował przy drugim wyjściu. Z daleka dojrzałam w umówionym miejscu białe volvo Pawła, wsiadłam bez pośpiechu i wyjaśniłam przyczynę przemiany.
— Wariatka — powiedział ze zgrozą. — Ile tych peruk w końcu będziesz miała…?! Po jakiego diabła w ogóle wymyśliłaś to całe kretyństwo?
— Żeby się mnie nie czepiali za wcześnie. Żeby się mnie wcale nie czepiali. Żeby myśleli, że jestem strasznie głupia i nawet patrzeć na mnie nie warto, nie mówiąc o usuwaniu z tego świata. Demonstracyjnie wymienię te torby, oddam jedną, zabiorę drugą i jeszcze będę grzecznie przepraszać…
— A jeśli tej drugiej już tam nie ma?
— Wtedy się zacznę martwić i spróbuję wywęszyć, kto ją zabrał. Ale mam nadzieję, że jest, bo optymizm mam w charakterze.
— Twój optymizm jest dla mnie bezcenny. Dobra, załóżmy sytuację pomyślną. Co powiesz glinom?
— Tu istnieje właśnie problem i potrzebna do tego moja teściowa.
Paweł zaniechał protestów. Znów zadzwoniłam do teściowej. Podniosła słuchawkę i ogłuszyła mnie jakąś panią Maciaszek. Coś było niedobrze. Zadzwonił Paweł.
— Ktoś u niej jest i podejrzewam, że gliny — oznajmił, odkładając słuchawkę. — Spróbujemy później. W razie czego… Czekaj, niech pomyślę… Nie, chciałem powiedzieć, że zostały mi jakieś chody, ale chyba nic. Nic jestem pewien. Za to wyjawię ci, ale zachowaj to przy sobie, nazwisko faceta, który powinien tkwić w aferze. Niejaki Dominik. Na wysokim stołku siedzi i wystrzegaj się go wszelkimi siłami, bo ta ekstra gnida…
Do mojej teściowej zadzwoniliśmy ponownie po godzinie, ale nie było jej w domu. Zaczęłam się niepokoić, gdzie, na litość boską, mogła się podziać, jeśli trafiły na nią gliny… Czy to przypadkiem nie ta cholerna torba…? W końcu pójdzie za mnie siedzieć, rany boskie…!
— Muszę wracać — powiedziałam z troską. — Muszę się dowiedzieć, co się z nią dzieje. Podrzuciłam jej to śmierdzące jajko, święci pańscy, nikt nie uwierzy, że ona nie ma o niczym pojęcia! Ty podobno wybierasz się do Belgii. O której wyjeżdżamy?
Paweł przyglądał mi się z dziwnym wyrazem twarzy. Pomyślałam, że teraz właśnie upewnił się ostatecznie w słuszności dokonanego wyboru zrezygnowania ze mnie i poślubienia tej swojej idiotycznej trzeciej żony. Rozgoryczyło mnie to nieco. Wszystko przez Mikołaja, oczywiście, no, niech tylko wrócę…!
— Miałem zamiar skoczyć jeszcze do tego mafioza —rzekł w zadumie mąż idiotycznej żony. — Dziś nie zdążyłem. Nawet znalazłem pretekst, ale rezygnuję. Z Joanną musisz się zobaczyć i pośpieszyć się trzeba, tu masz rację. Niech to piorun spali, podzwonię po ludziach z domu… Umówimy się na jakiś kontakt, będzie czas po drodze…
Pieniądze szczęścia może i nie dają, ale w wysokim stopniu ułatwiają życie. Cztery tysiące dolarów spadły mi jak z nieba, postanowiłam nie przyjmować ich posiadania do wiadomości. Lekko przyszły, lekko pójdą i niech je szlag trafi.
Dopiero we Frankfurcie, po rozstaniu się z Pawłem i znalezieniu miejsca w wagonie, przyszło mi do głowy, że popełniłam beznadziejny idiotyzm. Diabli wiedzą, czy nie jestem już poszukiwana, w dodatku wiedzieć o mnie może zarówno policja, jak i te cholerne szajki i mafie. A jeśli czatują…? W takich okolicznościach nic gorszego niż pociąg,
między stacjami człowiek jest uwięziony, nie będę przecież skakać w biegu!
Bezwzględnie muszę ten głupi pociąg opuścić, a im prędzej, tym lepiej. Wygrane na wyścigach korony wymieniłam na dolary i wiozłam je w gotówce. Za cztery tysiące dolarów używany samochód można jeśli nie kupić, to co najmniej wypożyczyć, a z dwojga złego od pociągu lepszy byłby nawet rower. Kajak, do licha, gdyby jakaś rzeka płynęła w kierunku Warszawy!
Wysiadłam od razu w Rzepinie. Dużej ulgi doznałam, stwierdziwszy, że na stacji nikt na mnie nie czeka i nie usiłuje mnie zatrzymać, ale ostrożność postanowiłam zachować. Najwłaściwszym miejscem dla załatwienia zaplanowanej transakcji wydała mi się stacja benzynowa, możliwie duża i ruchliwa. Istniała taka, dojechałam do niej taksówką, starannie kryjąc przed kierowcą swoje zamiary.
Kontrolę paszportową miałam za sobą, nie podobała mi się, wygląd zewnętrzny odmieniłam zatem natychmiast po opuszczeniu pociągu, wykorzystując w tym celu kolejowy wychodek. Wdzięczna Opatrzności, że nie znajduję się w byłym Związku Radzieckim, gdzie żadne drzwi nie odgradzałyby mnie od ludzkich oczu, dokonałam metamorfozy najprostszej. Postarzyłam się. Wygrzebałam z torby szpakowatą perukę. Zmarszczki, worki pod oczami i bruzdy koło ust zrobiłam sobie dwoma pociągnięciami. No, może trzema… Pomyślałam, że najbardziej rzuca się w oczy odzież, zdjęłam oranżową apaszkę, na jesienny kostium włożyłam lekki płaszczyk, zmieniłam pantofle, to nie były już wysokie szpilki, tylko zwyczajne, średnie obcasy. Zmieniłam torbę, zamiast granatowej w białe paski miałam teraz białą w czerwone placki, równie wielką. Wyjęłam z niej torebkę, prezent od Pawła, przez całą podróż ukrywaną starannie i przewiesiłam przez ramię. Sama siebie bym nie poznała.
Facet w budynku stacji benzynowej był przystojny, sympatyczny i z całą pewnością dziwkarz, pożałowałam, że nie odmłodziłam się raczej o dziesięć lat, ale musiałam jednak wydawać się interesująca, bo blask mu w oczach zapłonął. Może lubił starsze panie. Powiedziałam, że chcę kupić samochód, byle jaki, obojętnie co, z wyjątkiem małego fiata, może być bardzo używany. Mogę go także wypożyczyć, a w zastaw dam pieniądze, warunki do omówienia. Nie wiem, co w tym jest, ale dziwkarstwo z reguły dodaje im bystrości, chłopak złapał sens transakcji w mgnieniu oka i poczuliśmy do siebie wzajemną życzliwość.
— Idziemy! —powiedział krótko.
Wcale nie poszliśmy, tylko pojechaliśmy. Podróż trwała cztery minuty, w eleganckiej posesji na skraju miasta roztargniony osobnik przyznał, że owszem, chce się pozbyć tego starego pudła, polonez to jest, w niezłym stanie, ale na co mu tyle pojazdów. O ile zdołałam się zorientować, produkował dachówkę, na podwórzu stał mercedes, a w garażu, razem ze starym polonezem, drzemał nowy nissan. Załatwiliśmy wypożyczenie, z tym że potem go wezmę albo nie, decyzję podejmę za tydzień, pośrednictwo wypadło niedrogo, sto dolarów, wsiadłam razem z kluczykami i kartą rejestracyjną. Benzyny tylko w nim brakowało, musiałam wrócić do pompy i dopiero potem ruszyć w siną dal.
Pod pompą stał fiat 125, a benzynę nalewała sobie facetka z potworną szopą kręconych, czarnych włosów. Skończyła nalewanie, otrząsnęła ostatnie krople i w tym momencie zbliżył się do niej osobnik, na widok którego coś mnie tknęło. Wstrzymałam się z wysiadaniem, chociaż nogi już miałam na zewnątrz. Osobnik był tuż, facetka uniosła szlauch z zamiarem powieszenia i może jej ręka drgnęła albo co, bo przycisnęła wajchę. Potężny strumień benzyny chlusnął facetowi prosto w twarz.
Następne dziesięć minut pozwoliło mi spokojnie napełnić bak, zapłacić i odjechać, nie zwracając niczyjej uwagi. Połowa stacji benzynowej dostała konwulsji ze śmiechu, a połowa o mało się nie pobiła. Facetka ruszyła we łzach, rozwalając kosz na śmieci i przejeżdżając czyjś zasobnik, z którego trysnął olej, za nią rzucił się w pogoń właściciel oleju. Oddaliłam się w przeciwnym kierunku.
Bez najmniejszych przeszkód, aczkolwiek późną nocą, dojechałam do rodzinnego miasta i zatrzymałam się pod domem mojej ciotki. Znalazłam nawet na podwórzu miejsce na parking. Klucze od jej mieszkania miałam przy sobie, wszystkie klucze nosiłam zawsze w pakownych kieszeniach fufajki. Nie była to stosowna pora na załatwianie czegokolwiek, poza tym, ogólnie biorąc, miałam dość.
Działalność rozpoczęłam od rana.
Z teściową nie łączyło mnie wcale, tak samo z Mikołajem, czwórka na początku numeru okazała się nieosiągalna. Ciemniało mi w oczach z każdą minutą bardziej, zdecydowałam się pojechać najpierw do niej. Polonez pracował bez żadnych fanaberii, benzynę miałam, bo dolałam ponownie po drodze. Ledwo wsiadłam, przyszło mi do głowy, żeby zaryzykować i zawadzić o ten piekielny dworzec.
Za ladą bagażową stał zupełnie inny facet, co rozpoznałam głównie po wąsach. Tamten był ogolony, niemożliwe, żeby przez tydzień wyrosło mu na twarzy coś tak potężnego. Wyczekałam chwili, kiedy innych klientów nie było.
— Przepraszam pana, mam kłopot — powiedziałam grzecznie. — Pańskiemu zmiennikowi zostawiłam pakunek, taki nietypowy, bez pokwitowania i było to parę dni temu. Włożył go pod ladę, uprzejmość mi zrobił. Kiedy mogłabym go zastać?
— Zależy, któremu zmiennikowi — odparł facet, patrząc na mnie w zadumie. — Bo ja tu jestem trzeci.
— A dwóch pierwszych co?
— Dwóch pierwszych nie ma.
— To widzę. Może mi pan powiedzieć, kiedy będą?
— Nie.
— Co nie?
— Nie mogę pani powiedzieć.
— Dlaczego pan nie może? Tajemnica służbowa?
— E tam. Obaj chorzy. Skąd ja mam wiedzieć, kiedy wyzdrowieją?
Miło nawet ze mną rozmawiał i całkiem życzliwie, ale uparcie patrzył gdzieś za moje plecy, co mi się zaczęło nie podobać. Przypomniałam sobie, że sama poradziłam szajce poczekać na mnie w przechowalni bagażu, możliwe, że radę potraktowali poważnie. Nie miałam akurat wielkiej ochoty na kontakt z nimi, bo bez teściowej idiotyczna torba była mi niedostępna.
— Ja tu jeszcze przyjdę — obiecałam solennie. — Ale może zdoła mi pan powiedzieć, gdzie mogłabym o tych pańskich zmienników zapytać? I może pan zajrzy pod ladę, czy nie leży tam zielona torba? Nie chcę jej panu wydzierać, poczekam na tamtego pana, który powinien mnie pamiętać, chciałabym tylko wiedzieć, czy ona tu jest.
Zajrzał bez protestu, patrzył nawet dość długo i wyprostował się.
— Nie leży.
Tajemnicza siła kazała mi się odwrócić. Od strony kiosku Ruchu zbliżyło się ku mnie jakichś dwóch, zza boksów pojawił się trzeci. Równocześnie do lady dobiło liczne towarzystwo, cztery dorosłe osoby z dwojgiem dzieci, wykorzystałam ich, przepchnęłam się tam, gdzie jeszcze było wolne od przeciwników i szczęśliwie trafiłam na ruską wycieczkę, która z potworną kupą tobołów zjeżdżała na peron. Nie zjeżdżałam razem z nimi, z drugiej strony pod ścianą ruszyłam ku wyjściu.
— Ty! Proszę pani! —syknęło coś za moimi plecami. Obejrzałam się. Za mną wałkowała się po ścianie niejaka Pszczółka. Pokiwała na mnie gestem brody i dłonią wskazała, że mam zmienić kierunek i pójść za nią. Spełniłam jej życzenie.
Z Pszczółką zawarłam znajomość przed trzema laty, przy okazji dekorowania nocą małej witryny sklepowej. Drzwi zewnętrzne trzymałam otwarte, bo niekiedy musiałam wychodzić na ulicę i spoglądać na własne dzieło. W jednym z takich momentów usłyszałam pośpieszny stukot obcasów i wpadła na mnie dziewczyna, pijana z pewnością, ale znacznie bardziej przerażona.
— Schowaj mnie! —wyszczekała. — Bądź człowiek! Byłam człowiek, usłyszałam pogoń, wepchnęłam ją do sklepu i zaryglowałam drzwi. Nadleciało dwóch facetów, jeden miał pysk, za który bez sądu należało mu się dożywocie, przyhamowali przed oświetloną i rozbebeszoną wystawą i zaczęli szarpać drzwi. Na szczęście w tym momencie nadjechał i zatrzymał się radiowóz, wówczas jeszcze milicji, faceci prysnęli, władza zaś zainteresowała się mną, bo ukazałam się za szybą. Dałam im dowód osobisty, upoważnienie właścicielki i zlecenie na nocną robotę, zapewniłam, że remanent nie będzie potrzebny, bo z posiadaczką sklepu znamy się od lat i dekoruję jej tę wystawę po raz jedenasty. Uwierzyli i odjechali.
Dziewczyna cały ten czas przesiedziała pod ladą, ze strachu trzeźwiejąc. Wyjaśniła, że ci dwaj gonili ją w nerwach z zamiarem ciężkiego skrzywdzenia, do jutra im przejdzie i zdoła się usprawiedliwić, a teraz myślą, że mają z nią porachunki. Rodzaju porachunków nie sprecyzowała, za to przysięgła mi dozgonną wdzięczność. Podała imię, Pszczółka, tak ją nazwali, bo jest bardzo pracowita, żadnemu gościowi nie przepuści, ona ze wsi i chce się wzbogacić.
Nie robiła wrażenia kurtyzany, którą czeka majątek, raczej przeciwnie. Umoralniająco spytałam, czy nie wolałaby jakiejś innej pracy, bo, moim zdaniem, ten zawód to ciężki chleb. Westchnęła, przyznała mi rację, ale na tym się skończyło. Na zmianę profesji nie miała ochoty. Nie jestem Armia Zbawienia i siłą jej nawracać nie będę, wzruszyłam ramionami, pozwoliłam jeszcze trochę posiedzieć w oczekiwaniu, czy tamci nie wrócą, po godzinie wyszła boso, z butami w ręku, żeby nie robić hałasu. Spotkałam ją później jeszcze ze trzy razy w rozmaitych miejscach, wrażenie robiła wcale nie lepsze, widocznie, mimo pracowitości, nie wiodło jej się zbyt dobrze, kłaniała mi się i porozumiewawczo mrugała. Teraz napatoczyłam się na nią piąty raz.
Biegiem prawie doprowadziła mnie na peron pociągów podmiejskich i wepchnęła do elektrycznego do Pruszkowa.
— Nie zdążyli za nami — stwierdziła z zadowoleniem, spoglądając przez szybę w chwili, gdy pociąg ruszał. — To te ruskie, jak się walą, to i taranem nie przejdzie. Ja wszystko widziałam i muszę pani powiedzieć, co tam było, bo mnie się zdaje, że na panią czatują.
Podzielałam jej pogląd. Usiadłyśmy w kącie.
Trochę jej ta relacja wychodziła chaotycznie, ale udało mi się zrozumieć, że podejrzała i podsłuchała kilka wydarzeń i rozmów, z czego pierwsze przypadkiem, a resztę specjalnie. Ułożyłam to sobie chronologicznie. Świadkiem mojego występu nie była, za to potem na własne oczy widziała, jak wsiadłam z torbą do autobusu. Następnie trafiła przypadkiem na moment, kiedy mój bagażowy, kończąc dyżur, zabrał spod lady dużą, zieloną torbę i oddalił się razem z nią, przez nikogo nie zaczepiany, potem zaś usłyszała, jak o tę torbę i o facetkę, która ją zostawiła, ktoś pytał jego zmiennika, zmiennik nic nie wiedział, a ona nie słuchała dalej, bo jeszcze nie zgadła, że to o mnie chodzi, aczkolwiek pamiętała, że do autobusu wsiadłam z torbą. Taką samą akurat zabrał bagażowy, rozdwojenia toreb nie rozumie do tej pory. Następnie ten pierwszy bagażowy znów przyszedł na dyżur z torbą i tak gdzieś pod koniec zrzucił sobie na nogę jakiś ciężar z półki, drewnianą skrzynkę chyba. Zabrało go pogotowie, ale przytomny był i swoje rzeczy wziął, w tym torbę spod lady. Następnie znów podsłuchała, jak jakiś inny umawiał się z bagażowym w kwestii facetki, która przyjdzie po torbę, co z tą torbą, jak rany…? Opisał facetkę dokładnie i wtedy zgadła, że to ja. Ci wszyscy bagażowi mają jakąś sitwę z Turkami, a możliwe, że także z ruskimi i jej się zdaje, co tam zdaje, ona wie na pewno, że czasem dowożą narkotyki. Jeden, nie ten mój, tylko drugi, od jednych bierze, a drugim wydaje, nic ją to nie obchodzi, więc nawet nie wie, czy są to ciągle ci sami, czy różni. Potem udało jej się usłyszeć, jak się zmawiali, dwóch miało zająć bagażowego, a trzeci przeszukać przechowalnię, bo ta torba mogła być gdzieś tam schowana. Jak się nie znajdzie, mają dopaść facetkę, znaczy chyba mnie, i przycisnąć zdrowo, a ona dobrze wie, jak takie przyciskanie wygląda i nie życzy mi tego. W dodatku pytały o mnie gliny, tajniak jeden z kolejnym bagażowym gadał, z tym akurat, co jest teraz, bagażowy miał dać znak, jak się tylko pokażę, a szczególnie, jak zacznę gadać o torbie. Ona uważa, że tę torbę ma bagażowy ze złamaną nogą i tak się składa, że ona wie, gdzie on mieszka, bo raz ją wziął do siebie, ja k jego żony niebyłe. Darmo, tylko za to, żeby mogła sobie czasem w tej przechowalni posiedzieć, walizki oddają i zaraz widać, czy będą mieli chwilę czasu na rozrywki. Wyspecjalizowała się w tej metodzie.
Z dworca Zachodniego wracałyśmy oddzielnie. Zanim wysiadłam na Centralnym, zmieniłam zdanie i zdecydowałam wszelkie wizyty zacząć od Mikołaja, Wściekłość na niego roznosiła mnie i ćmiła umysł, musiałam pozbyć się furii, żeby działać dalej przytomnie. Zawartość upiornej torby wypełniła mi świat, powie, co do niej wepchnął, albo go pazurami rozszarpię na sztuki!
Nie obchodziła mnie baba z przeciwka, niech wygląda do upojenia, niech przelezie cała przez ten swój wizjer! Bez tchu, ale za to w rekordowym tempie, przebyłam piekielne schody. Nie patrząc, bo i tak mi było ciemno w oczach, zapukałam do drzwi, najpierw delikatnie, potem mocniej, potem rąbnęłam pięścią. Umarł tam, czy co…? Może wyszedł z domu, może w ogóle łgał na temat tego kręgosłupa, może naprawdę nic mu nie jest… Szlag mnie trafi, zostawię mu kartkę…
I dopiero w tym momencie, szukając na drzwiach miejsca, gdzie mogłabym tę kartkę wetknąć, ujrzałam plomby. Trzy paski papieru z urzędową pieczęcią, przylepione do futryny. Ki diabeł…? Prawdziwe czy sam je wyprodukował w jakichś tajemniczych celach? Był zdolny do takich mistyfikacji, ale na wszelki wypadek zrezygnowałam z kartki. Zawahałam się, spróbowałam ukoić nieco wewnętrzne żywioły i nieco się zastanowić.
W sytuacjach podbramkowych myśl działa ze zdwojoną szybkością, a tu mnie nagle ostro tknęło. Coś mi niegdyś ględził Mikołaj o średnim aparacie partyjnym. Ci na wierzchu, zadufani w sobie, podobno wierzyli święcie w dożywotność synekury i nie zabezpieczali się wcale, nie zależało im na własności i prawnym posiadaniu, bo mieli przydzielone, ci średni natomiast prezentowali albo więcej rozumu, albo więcej chciwości i zadbali o swoją przyszłość. Nie wszyscy może, niektórzy. Wśród tych niektórych był taki jeden…
Za skarby świata nie mogłam sobie przypomnieć, jakiego rodzaju był to pracownik. Z ochrony? Z księgowości? Jakiś sekretarz? Doradca albo może kontroler? Bóg raczy wiedzieć, jakie oni tam mieli wydziały i stanowiska, Mikołaj nie mówił wyraźnie, a ja nie starałam się zapamiętać, ale ów jeden był zdecydowanie interesujący. Z wypowiedzi Mikołaja wynikało, iż jest to człowiek przyzwoity, oburzony na generalne oszustwo i skłonny do przeciwdziałania. Współpracowali nawet, Mikołaj, rzecz jasna, obdarzył go zaufaniem, bez przesady, ledwie trochę, ale dostatecznie, żeby sobie zaszkodzić. Później wyszło na jaw, że się rąbnął, jak zwykle, facet go kantował, symulował współpracę dla wyciągnięcia informacji, a może nawet dla wyrwania mu dowodów rzeczowych. Dokumentów zapewne, bo cóż by to mogło być innego? Coś uzyskał, w wiedzy Mikołaja zorientował się na pewno i Mikołaj zaczął się go bać. Nie był to lęk o siebie, tylko troska o dzieło. Podstępnie wydarłszy tajemnice, mógł zniweczyć efekty wszystkich jego starań, w dodatku wyglądało na to, że on właśnie trzyma rękę na pulsie intratnych szwindli. Z niewiadomych przyczyn Mikołaj nic mu nie mógł zrobić.
Ledwo mnie ta wiedza musnęła, bo działo się to już w ostatnich chwilach naszego związku, ale chodziło mi po umyśle, że owa gnida jakoś miękko wylądowała i poszła w górę poza aparatem partyjnym. Mikołaj miał coś na niego. Pojęcia nie miałam, co to mogło być, może świadectwo z miejsca pracy, może legitymacja służbowa, a może jakieś inne draństwo, w każdym razie facet zaczął się bronić i mógł teraz Mikołaja usadzić. Kto wie, czy nie dotyczyła go i ta afera z fałszerstwami…
Jedno było pewne, faceta mianowicie można było rozpoznać po wyglądzie zewnętrznym, który podobno był charakterystyczny. Na czym ta charakterystyczność polegała, też nie wiedziałam nigdy, zez to był czy krótsza noga, coś w każdym razie rzucającego się w oczy. U Mikołaja bywał, a zatem jego powierzchowność musiała być znana tej gangrenie z wizjerem.
Nie kochałam baby nad życie. Nic właściwie przeciwko niej nie miałam, dla Mikołaja była użyteczna, ale promieniowało od niej ku mnie przez zamknięte drzwi coś takiego, że w moim wnętrzu wybuchała żywiołowa niechęć. Nie zamierzałam z nią rozmawiać, do tego stopnia bym się nie przemogła, ale należało może podpuścić policję…? Powiedzieć im wszystko, niech wymaglują to przyrośnięte do wizjera oko, niech zezna, co widziała. Mikołaja odwiedzała bardzo ograniczona ilość osób, taki z charakterystycznym wyglądem był zapewne tylko jeden. Niech go odnajdą, dopadną, przyduszą…
Wszystko to, zdenerwowana, niespokojna i wściekła, zdążyłam pomyśleć w ciągu mniej więcej trzech sekund, po czym nagle usłyszałam głos z dołu. Damski. Młody i dźwięczny.
— Gdzie się tam pchasz? Czyś oszalała? Adela! Jeszcze ci mało tych schodów? Adela! Wracaj! Chodź tu natychmiast! O Boże, ta suka do grobu mnie wpędzi!
Coś z dołu dążyło ku górze. Weszłam kilka stopni wyżej, bo włażenie w oczy wszystkim lokatorom wydało mi się niepożądane, baba z przeciwka wystarczała najzupełniej. Doniosłaby na mnie w razie czego i przez nią byłabym podejrzana… Na schodach w dole pojawił się pies, ściśle biorąc, suka, wielka wilczyca. Szła na czwarte piętro ostrożnie, czujnie, na ugiętych łapach i ze zjeżoną sierścią. Zaniepokoiłam się, czy nie wiedzie jej jakaś tajemnicza niechęć do mnie, chociaż na ogół przez całe moje życie wszelkie psy i koty pozostawały ze mną w przyjaźni. Delikatnie przesunęłam się wyżej, aż do półpiętra.
Pani wzywała psa z trzeciego piętra, spoglądając nad poręczą.
— Adela! Nie idę za tobą! Czego ty tam szukasz, zapomniałaś, gdzie mieszkasz? Adela!
Suka dotarła na czwarte piętro, ciągle zjeżoną i pełna napięcia. Podsunęła się pod drzwi cholernej baby z wizjerem. Zastygła na kamień, węsząc pod progiem, głucha na apele, skupiona straszliwie, zajęta bez reszty czymś, co tam czuła, po drugiej stronie. Trwała tak przez chwilę, po czym ułożyła płasko sierść na grzbiecie, usiadła, uniosła łeb do góry i zawyła przeraźliwie.
— Jezus Mario! — powiedziała ze zgrozą jej pani na dole. — Adela…!!!
Suka wyła przerażająco i melodyjnie, zmieniając natężenie i wysokość dźwięku, z siłą, która roznosiła to wycie po całej klatce schodowej. Na piątym i trzecim piętrze równocześnie szczęknęły jakieś drzwi, na czwartym nikt niczego nie otwierał, ale z jednego wnętrza dziecięcy głosik dopytywał się rozpaczliwie „kto tam?” Nie miałam gdzie się podziać, zrezygnowałam z konspiracji, bo osoba z piątego piętra zobaczyła mnie od razu.
— Co się tam dzieje? — spytała, przechylając się przez poręcz. — To pani pies?
Nie musiałam odpowiadać, uczyniły to za mnie dwie osoby z dołu, właścicielka suki i jakiś facet. Nie wytrzymali, wbiegli na czwarte piętro, właścicielka, śliczna, młoda dziewczyna, dopadła wyjącej gangreny i runęła przy niej na kolana.
— Adela! Psiunia kochana, co ci się stało? No już, już, wszystko dobrze, o co chodzi?!
Suka łagodnie wyjęła łeb z rąk pani i z uporem odwalała swoją robotę. Zmieniła tylko sposób wycia i teraz już bardziej popłakiwała, nie pozwalając się odciągnąć od drzwi baby. Dziewczyna zdenerwowała się do szaleństwa, towarzyszący jej facet przyglądał się z uwagą.
— Coś tam wywęszyła — zaopiniował. — Pani zadzwoni, na wszelki wypadek.
— Nie chcę — powiedziała stanowczo właścicielka rozpłakanej Adeli.
— No, co też pani? Tam się może coś stało! Gaz się ulatnia albo co. Kto tam mieszka, panie wiedzą?
— Jedna taka — odezwała się facetka z góry, ciągle przechylona przez poręcz. — Samotna kobieta, jeszcze młoda i zdrowa. Chyba jej nie ma, bo by wyjrzała.
Rzuciłam okiem ku górze, nieco zaskoczona. No owszem, ta z piątego piętra musiała już być na emeryturze od dobrych dziesięciu lat, jakim cudem jeszcze żyła, mieszkając tu na piątym piętrze, nie potrafiłam zrozumieć, ale w końcu jakieś kobiety zdobywały podobno himalajskie szczyty. Baba od Mikołaja mogła wydawać się jej młoda, dwadzieścia lat różnicy z pewnością między nimi istniało. Dziecko za drzwiami umilkło, pewnie podsłuchiwało przez dziurkę od klucza. Facet, jedyny mężczyzna w tym towarzystwie, poczuł się widać zmuszony swoją męskość okazać, bo podszedł do drzwi baby stanowczym krokiem i nacisnął dzwonek. Długi terkot dobiegł z wnętrza.
Uważałabym, że baby nie ma, skoro do tej pory nie sprawdziła, co się dzieje, gdyby nie upór suki. Uwalniała łeb z rąk pani i nadal usiłowała wyć.
— Och! — powiedziała nagle śliczna dziewczyna z przestrachem. — Ona ma rację. Tu chyba coś śmierdzi, ale to nie gaz…
Pozbyłam się resztek wątpliwości w kwestii sytuacji za drzwiami i pomyślałam o sobie. Mikołaj zaplombowany, przy babie pies wyje, porzućmy wszelką nadzieję. Facet okazał się hydraulikiem, przyszedł zmieniać syfon na drugim piętrze i wlazł na górę z ciekawości. U dziewczyny w mieszkaniu był telefon, zdecydowali się zadzwonić po policję i pogotowie. Nie wtrącałam się w obrady, powoli i nieznacznie schodziłam w dół, na pierwszym piętrze stała w otwartych drzwiach staruszka o lasce, zatrzymała mnie, zachłannie pytając, co się stało. Wyjaśniłam, że nie wiadomo i zaraz się będzie sprawdzać. Udało mi się w końcu osiągnąć ulicę.
Co do zeznań świadków, nie miałam złudzeń, zauważyli mnie wszyscy, ale była nadzieja, że każdy powie co innego.
Płci może mi nie zmienią, ale będę wszystkim, od młodej panienki poczynając, na starej gropie kończąc i może nawet okażę się garbata. Mikołaja pewnie przymknęli, przewidywał to i dlatego pozbył się torby, żeby on pękł siedem razy, a baba trupem padła ze zwyczajnego zdenerwowowania.
Na litość boską, gdzie jest ta moja cholerna teściowa…?!!!
Pojechałam prosto do niej. Nie zastałam jej w domu. Uważnie obejrzałam drzwi i w dziurce od klucza zostawiłam kartkę. Oznajmiłam na niej, że jestem u ciotki i czekam, nie podpisałam się wcale, wybiegłam i pojechałam szukać bagażowego.
Wedle informacji Pszczółki mieszkał w Wilanowie. Znalazłam go dzięki dodatkowym znakom orientacyjnym. Był to mały i już dość wiekowy domek jednorodzinny, stojący tuż obok willi ze śmieszną, kamienną wieżyczką. Kiedy dzwoniłam do drzwi, przyszło mi na myśl, że należało ubrać siew fufajkę, ten człowiek mnie nie pozna. Trudno, nie wracam, już i tak cud boski, że nikt mnie do tej pory nie dopadł, ani policja, ani żadna szajka, diabli wiedzą co się dzieje, ale coś grubszego z pewnością, niech wykorzystam ślepy fart!
Z wnętrza dobiegły mnie dziwaczne odgłosy, stukot, szuranie, zbliżały się, ktoś otworzył bez głupich pytań. Z ulgą zgoła bez granic ujrzałam faceta z nogą w gipsie, na Szwedkach. Poznałam go, to był on, ten mój anielski bagażowy!
— Dzień dobry panu — powiedziałam żywo. — Nie wiem, czy pan mnie poznaje i nawet wątpię, bo jestem inaczej ubrana, ale to ja zostawiłam u pana zieloną, foliową torbę i nie odebrałam jej. Zrobił mi pan grzeczność, przedtem pytałam pana o boksy bagażowe, a potem, zdaje się, zrobiłam zamieszanie. Uszkodziłam przypadkiem jakiegoś faceta, przypomina pan sobie…?
Stał i patrzył na mnie z twarzą i oczami bez wyrazu. W pośpiechu zastanawiałam się, czym i w jaki sposób mogłabym mu siebie przypomnieć i nagle dotarło do mnie, że na głowie mam rudą perukę, na twarzy kamuflaż w postaci makijażu, a na reszcie figury kraciasty kostium. Fufajka, rzeczywiście, należało w pełni upodobnić się do siebie, a nie występować w całkowicie odmiennej postaci!
Wciąż w milczeniu, z wyraźnym powątpiewaniem, usunął się nagle i zrobił mi miejsce, żebym mogła wejść do środka. Pomyślałam, że to na nic, nie przekonam go, muszę zdjąć te warstwy maskujące, w samochodzie mogę dokonać metamorfozy, mam lusterko i kosmetyki. Zamiast wejść do wnętrza, cofnęłam się.
— Rozumiem, pan mnie nie poznaje. Zaraz wrócę… Gwałtowny szurgot, który rozległ się gdzieś za nim, nic mi w pierwszej chwili nie powiedział, dopiero w połowie drogi do samochodu zrozumiałam, co się dzieje. Obejrzałam się, z domku wyskakiwał jakiś obcy facet. Przytomność umysłu wróciła mi w mgnieniu oka, zrobiłam światowy rekord sprintu, wystartowałam polonezem, kiedy przeciwnik miał do mnie jeszcze dobre pięć metrów. Za nim leciał drugi. Nawet jeśli gdzieś tam, w ukryciu, postawili samochód, ku mnie ruszyli piechotą, zanim do niego wrócą…
Do mieszkania ciotki dotarłam bez przeszkód, za to silnie zdenerwowana. Byłabym zostawiła samochód pod knajpą na Wilanowie i udała się dalej taksówką, ale zreflektowałam się. Za dużo strat ponoszę, torby Mikołaja nie mam, torebka, którą u niego zostawiłam, chyba mi przepadła, torby tej narkotycznej szajki też nie odzyskałam, golf jest mi niedostępny, jeśli teraz stracę i poloneza, którego może ukradną, w końcu zejdę do zera. Mikołaj prawdopodobnie siedzi, moja teściowa możliwe, że też, co ja mam zrobić, nieszczęsna…?!
Zadzwoniłam do majora Borowickiego, amanta teściowej, nie było go w domu. Zadzwoniłam do Zosi, o niczym nie wiedziała. Zadzwoniłam do Europejskiego i trafiłam na Ankę.
— Nie wiesz przypadkiem, co się dzieje z naszą teściową? — spytałam ostrożnie.
— Nic chyba — odparła. — Szuka ciebie, pytała, czy nie dzwoniłaś. Kazała ci powiedzieć, że Mikołaj nie żyje.
Rąbnęła mnie jak toporem.
— Co…?!
— Mikołaj nie żyje. Postarałam się złapać oddech.
— Bo co? — spytałam ostro.
— Podobno zamordowany…
W obliczu tej informacji trzęsienie ziemi byłoby rozrywką. Jezus Mario, torba…! Torebkę mi diabli wzięli, stara, bo stara, ale miałam tam mnóstwo rzeczy…! Zamordowany, niczego się od niego nie dowiem, szlag jasny żeby to trafił i wszystkie pioruny…!
Śmiertelna pretensja do Mikołaja, że pozwolił się zamordować, zanim zdążył mi cokolwiek wyjaśnić, na kilka chwil wypchnęła wszelkie inne uczucia.
— Co za świństwo! — wyrwało mi się z ciężką urazą i zdołałam się opamiętać. —Jak to, czekaj… Kiedy?! Dlaczego?! Jak to się stało?!
— I ty jesteś podejrzana. Poczekaj chwilę — powiedziała pośpiesznie Anka i przeszła na język angielski, zwracając się do kogoś w hotelu. Słyszałam, jak tłumaczyła mu, że dolary ostatnio zdrożały.
Przeczekałam to. Przez ten czas usiłowałam odzyskać bodaj odrobinę równowagi. Co za draństwo podłe ten Mikołaj mi zrobił, to ludzkie pojęcie przechodzi! I jak mógł w ogóle do tego dopuścić, ostrożny do obłędu, spodziewał się przecież czegoś, pod tramwaj podłożyć i o kant tyłka potłuc te jego zabezpieczenia! Powiem mu, co o ty myślę, chała, nic mu nie powiem, chyba że na tamtym świecie. Co za szczęście, że już dawno wybiłam go sobie z głowy! Jestem podejrzana, ciekawe dlaczego, a, prawda, baba z przeciwka musiała mnie widzieć…
Anka wróciła do telefonu.
— Ona mówi, że musi się z tobą zobaczyć — powiedziała szybko. — Szuka cię w strasznych nerwach, mówi, że zniknęłaś. Masz się ustabilizować i czekać na nią albo co. A policja ma twoją torebkę. Cześć, zobaczymy się przy okazji.
Odłożyła słuchawkę, zanim zdążyłam się odezwać. Zastanowiłam się, w porządku, zostawiłam wiadomość w dziurce od klucza, może nikt jej nie ukradnie. Mogę czekać. Poza tym przyszło mi do głowy, że zyskałam dużą ilość materiału do przemyśleń. Jak to dobrze, że mieszkanie ciotki zaopatrzone jest w trwałe produkty spożywcze, krewetkami i ślimaczkami z puszki mogę się żywić z przyjemnością. Piwa tylko brakuje, ale to załatwię bez problemu…

Wiadomość od psa dotarła do kapitana Frelkowicza akurat w chwili, kiedy przesłuchiwał babę, nie budzącą w nim najmniejszej sympatii. Babą byłam ja. Złapali mnie w golfie mojej synowej i doznali chyba głębokiego rozczarowania, bo mieli prawie pewność, że łapią właśnie ją. Niepotrzebnie go używałam, należało posługiwać się taksówkami.
Pierwsze dziesięć minut przebiegło mniej więcej normalnie. Wyjaśniłam, że samochód pożyczyłam od niej jeszcze przed tym wszystkim, a potem jakoś nie miałam kiedy oddać, w co nie uwierzyli za grosz, następnie zaś dowiedziałam się, że moja synowa uciekła im w Rzepinie. Zdumiało mnie to śmiertelnie.
— Gdzie…?!
— W Rzepinie.
— A cóż, na litość boską, ona robiła w Rzepinie?!
— Prawdopodobnie wracała do Polski pociągiem…
— Przecież miała bilet na samolot! —wyrwało mi się niepotrzebnie.
— No właśnie. Miała. A wracała pociągiem. Prawdopodobnie wysiadła z niego, bo w Rzepinie już była samochodem, dużym fiatem. Miała czarną perukę. Oblała benzyną tamtejszego wywiadowcę i uciekła. Nie upieramy się, że to ona zabiła Mikołaja Torowskiego, ale sama ściąga na siebie wszystkie podejrzenia. Jeżeli nie popełniła zabójstwa, po co robi takie rzeczy?
— Sama chciałabym to wiedzieć — odparłam najszczerzej w świecie i zaniepokoiłam się porządniej. O co tu w ogóle chodziło? Była u tego Mikołaja, to pewne, pokazali mi jej odciski palców, twierdzili, że wyniosła torbę, zgadzało się. Poczułam się skołowana doszczętnie i nawet nie zamierzałam tego ukrywać.
Kwestia ukrywania czegokolwiek albo nie straciła jednakże nagle znaczenie, bo zadzwonił telefon. Po tym telefonie kapitan pamiętał o mojej obecności jeszcze tylko przez jedno zdanie.
— Nie — powiedział głosem jakby nieco znękanym. — Najmocniej przepraszam, wprowadziłem panią w błąd. W tym Rzepinie to nie była pani synowa.
— Tylko kto? — spytałam, zaskoczona, ale zlekceważył mnie i odpowiedzi udzielił swoim współpracownikom.
— Wcale nie peruka. Miała prawdziwe włosy…
— To po cholerę sikała na chłopaka benzyną?! —wrzasnął z irytacją podporucznik Werbel.
— Nie sikała — zaprzeczył kapitan, wciąż usiłując okazać opanowanie doskonałe. — To znaczy tak, ale nie specjalnie. Mówi, że to był przypadek. Bardzo przeprasza.
— To pewne?
— Gwarantowane. Sprawdzili dokładnie.
— Jasne pioruny, tyle godzin zmarnowane na obcą kretynkę! — zdenerwował się podporucznik Jarzębski. — Może ona w ogóle nie wysiadła w Rzepinie?!
— Gdzieś wysiadła, bo w Warszawie na dworcu jej nie było…
— Już w Poznaniu nie było —skorygował gniewnie podporucznik Werbel. — A wjechała, to pewne! Od razu dali cynk!
Możliwe, że w tym momencie pamiętali jeszcze, że tu siedzę, ale w chwilę później obecność osoby postronnej wyleciała im z głowy doszczętnie. Telefon zadzwonił ponownie. Wpływ informacji uwidocznił się na twarzy kapitana, zzieleniał, zacisnął usta, zamknął oczy, otworzył je i skończył z opanowaniem.
— Kto, do cholery, pilnował tej Kopczyk?! — wrzasnął strasznie.— Pies wyje…!
— Przecież ona nie ma psa…
— Obcy pies! Tam się coś stało!
— O, psiakrew…
Poderwało wszystkich trzech. Siedziałam jak mysz pod miotłą. Zrozumiałam, że na osobę nazwiskiem Kopczyk czyhali z rozczapierzonymi pazurami, spragnieni jej zeznań, tymczasem u owej Kopczyk wyje obcy pies, a zatem nie jest dobrze. Wypadli z pokoju. Delikatnie wyszłam za nimi, bo nie miałam zamiaru spędzić w komendzie reszty życia. Pomyślałam, że chyba obłęd Mikołaja musiał być mocno zaraźliwy, przeszedł nie tylko na moją synową, ale nawet na tych dochodzeniowców…
Wsiadłam do samochodu i przypomniałam sobie o torbie. Pomacałam pod fotelem, była na miejscu. Uspokoiłam się i odjechałam w głębokiej zadumie. Pies wył u Kopczyk. Co to może być, ta jakaś Kopczyk? Baba z pewnością, mówili o niej w rodzaju żeńskim. Najnowsza podrywka Mikołaja? Wnioskując z emocji, chyba została zamordowana… I gdzie, na litość boską, jest moja synowa…?!!! Kiedy w dziurce od klucza znalazłam karteczkę, nie podpisaną, ale za to z komunikatem o mieszkaniu ciotki, wyraźnie poczułam, jak spływa na mnie wonny balsam. Nareszcie! Dopiero teraz zrozumiałam, w jakim stopniu niepokoiłam się o nią i jak straszliwie dokopywał mi brak pojęcia o wydarzeniach. Dowiem się w końcu, o co tu właściwie chodzi, jadę natychmiast…!
Po czym gwałtownie zaczęłam myśleć. Nie zostawili mnie przecież luzem, śledzą bez wątpienia, jest pewne granitowo, że puścili za mną człowieka. Coś muszę zrobić, żeby zmącić obstawę, bo nie zamierzam doprowadzić ich do miejsca, gdzie znalazła pierwszorzędną kryjówkę. Taksówka oczywiście, broń Boże samochód, zmienić powierzchowność…
Na czwarte piętro przy Racławickiej kapitan Frelkowicz wdarł się w licznym towarzystwie, pełen najgorszych przeczuć. Otwarcie zamka zatrzaskowego trwało dziesięć sekund. Wewnątrz, tuż pod drzwiami, leżało dwa i pół kilograma wołowiny z kością na rosół, śmierdzące nieziemsko, i przez jeden piękny moment kapitan miał nadzieję, że na tym znaleziska się skończą, chociaż nigdy w życiu nie słyszał, żeby pies wył do mięsa. Nadzieja okazała się złudna. Właścicielka mieszkania znajdowała się nieco dalej i od razu było widać, że nigdy więcej przez nic nie wyjrzy.
— Tadzio miał rację, to jednak nie ona — mruknął podporucznik Werbel, kiedy lekarz stwierdził, iż zasadnicza zmiana w tym lokalu nastąpiła cztery dni temu. —Jej tu wtedy nie było.
— Co nie wyklucza, że to jedna szajka — zauważył sucho kapitan i przystąpił do pracy.
Podporucznik Jarzębski policzył na palcach.
— Wychodzi mi, że ktoś ją załatwił dzień przedtem, jak ten fiat utkwił w kraksie na szosie do Konstancina. Za Kowalskim i Głoskiem nikt jeszcze nie chodził. Popytać trzeba, może znów jakieś dzieci widziały…
— Zgadzam się, że oba zabójstwa są rezultatem tej twojej pierwszej afery — przyznał kapitan, nie kryjąc złego humoru. — Dopiero teraz widzę, że ten Torowski musiał bardzo dużo wiedzieć. Od razu ci powiem i nie ustąpię, jeżeli w dwa dni nie znajdziemy młodszej Chmielewskiej, zamykam starszą. I będę ją trzymał, aż tamta się znajdzie.
Podporucznikowi Jarzębskiemu dusza mówiła, że żadna Chmielewska w jego aferze nie siedzi, ale zeznania dusz nie są w policji brane pod uwagę. Zakłopotał się nieco, ocenił sytuację i pomyślał, że zapudlenie Chmielewskiej właściwie mu nie zaszkodzi, przeciwnie, szajka może się rozzuchwalić, widząc błędny trop. Osobista znajomość była tu nawet korzystna, łatwiej przyjdzie jakoś jej przetłumaczyć…
Praca śledcza zawrzała od pierwszej chwili i zanim skończył myśleć, wśród przeglądanych rzeczy znaleziono jeden zeszyt, który okazał się zgoła bezcenny. Trafił na to cudo podporucznik Werbel.
— Chłopaki, mam skarb! — oznajmił z triumfem, podnosząc się znad dolnej szuflady komody. — Proszę! I nie pod prześcieradłami trzymała, tylko tutaj, gdzie gwoździe i młotki. W życiu nie widziałem równie użytecznej statystyki!
Jarzębski i Frelkowicz rzucili się na niego i wszyscy trzej pochylili się nad grubym brulionem w kratkę. Ostatnie jego kartki istniały w podwójnych egzemplarzach, podłożono kalkę i każdy zapisek posiadał kopię. Kartki wcześniejsze były wyłącznie kopiami, oryginały zostały wyrwane i pozostały po nich wyraźnie widoczne strzępki. Treść zapisków przedstawiała się raczej monotonnie, ale dla czytających stanowiła lekturą sensacyjną i zachwycającą. Daty, godziny i określenia istot niewątpliwie ludzkich urzekły ich urokiem zgoła niebiańskim.
— Drugiego maja, 1990, szesnasta siedemnaście, fotograf, kreska, siedemnasta trzy — czytał kapitan w upojeniu. — Rozumiem, że o szesnastej siedemnaście wszedł, a o siedemnastej trzy wyszedł. Trzeciego maja, trzynasta dziewięć, mały kudłaty. Jedenastego, osiemnasta dwadzieścia trzy, duża czarna. Czternastego, osiemnasta dwadzieścia dwie, fotograf, kreska, osiemnasta trzydzieści siedem. Dlaczego przy tamtych nie ma kresek? Nie wchodzili…? Piątego czerwca, dwudziesta pięć, mały gładki, kreska, dwudziesta druga siedem. Tadziu, posiedzisz nad tym, chcę mieć oddzielnie tych z kreskami i tych bez. Popatrzmy na ostatnie dni… Jest!
Osiemnastego października 1991, piętnasta dwadzieścia sześć, żona w cudzysłowie, kreska, piętnasta trzydzieści osiem, krótko siedziała, jeżeli to czas trwania wizyty… Popatrz. ..!
— Ta notatka uniewinnia ją ostatecznie — stwierdził z lekkim rozgoryczeniem podporucznik Jarzębski.
— A czy ja się upierałem, że to ona…? Cholerna baba, nie dała nam tego od razu! Piętnasta czterdzieści dwie, cztery minuty różnicy, wielki brodaty zasłonił wizjer… Piętnasta czterdzieści dziewięć, ten sam, zasłonięte… Ciekawe, dlaczego nie wyjrzała?
— Bo ten makaron jej kipiał — przypomniał podporucznik
Werbel.
— Cholera. Trzeba było kogoś zostawić w środku… Dziewiętnastego, czternasta dwanaście, fotograf. Był tu nazajutrz, może pukał…
— Że też zabójca tego nie zabrał? — zdziwił się Jarzębski. — Nie szukał? Nie wiedział, że ona ma coś takiego?
— Oryginały powinny być u Torowskiego — powiedział stanowczo kapitan. — Z wyjątkiem, rzecz jasna, ostatnich.
— A powinny — przyświadczył Jarzębski. — Ten jego śmietnik jeszcze nie jest sprawdzony do końca. Chyba że niszczył.
— Wnioskując z ilości makulatury, niczego nie niszczył.
Kto to jest ten fotograf?
— Przychodził taki, obwieszony aparatami fotograficznymi — zacytował Jarzębski zeznania świadka—nieboszczki. —Uczepiliśmy się Chmielewskich jak rzep psiego ogona i nic więcej nie wiemy.
— Bez przesady, dużo wiemy. W tym jego notesie nie ma adresów?
— Są — przyznał z goryczą podporucznik Jarzębski. — Skrótowe i zaszyfrowane. Prawie niczego jeszcze nie rozgryzłem, ale Jak Boga kocham, dosyć tego! Siadam do roboty i nie obchodzi mnie reszta świata!
— Pomogę ci — zaofiarował się podporucznik Werbel i spojrzał pytająco na kapitana, który tu rządził i teraz kiwnął głową. — Parę rzeczy już wiem i do niektórych nawet dzwoniłem, jak cię nie było. Jedni tacy mają działkę pracowniczą, poznali go w tartaku, robił im daszek nad altanka a oni mu obiecali cesarską koronę. Nie na głowę, już wiem że to jest taki kwiat. Miał do nich dzwonić, bo sam nie posiada telefonu.
— Przecież posiada? — zdziwił się Jarzębski.
— Ale im powiedział, że nie posiada. Więcej nie wiedzą i cześć.
— No dobra, a inni?
— Facetka w kwiaciarni. Piękna kobieta, pieje na jego temat, ile to dla niej załatwił i jak jej pomógł. W ogień skoczy w razie potrzeby.
— Znaczy, wił sobie u niej ciepłe gniazdko?
— Chyba. Więcej nie wie. Jeszcze jeden, pan sędzia, nie zna człowieka, raz w życiu z nim rozmawiał, on chyba o cos pytał, ale sędzia nie wie o co, bo starannie kręcił. O jakieś minione sprawy, bardzo mętnie i tylko czas mu zajął. Sędzia go nie kocha. Pytań nie pamięta, bo wydały mu się głupie i wyrzucił je z umysłu, a w ogóle przypomniał go sobie z autentycznym trudem.
— Kochani chłopcy — wtrącił się kapitan głosem suchym jak pieprz. — Zwracam wam uwagę, że obecnie została zabita niejaka Adela Kopczyk, a nie Mikołaj Torowski. Adela prowadzi do Mikołaja, więc chwilowo zmieńcie temat. Na osobistą lekturę macie jedną dobę, a potem oddacie notesik denata szyfrantom. Do roboty, ale już! I szukać, do cholery fotografa, bo zdaje się, że jest to jedyny facet, który odwiedzał go często, siedział długo i może dużo wiedzieć!
Spojrzawszy na mnie, moja synowa uczyniła ruch, jakby chciała zatrzasnąć mi drzwi przed nosem i dopiero wtedy uświadomiłam sobie dokładnie własny wygląd zewnętrzny. Z zainteresowaniem obejrzałam się w lustrze. Czupiradło płci niewiadomej w za dużych spodniach i czapeczce wełnianej typu nogawka od ciepłych majtek. Widok mnie zachwycił.
— Jeżeli ty nie poznałaś mnie z bliska, tym bardziej nikt nie poznał mnie z daleka — stwierdziłam z głęboką satysfakcją. — Rozumiesz chyba, że musiałam coś zrobić dla zmylenia przeciwnika.
— I naprawdę nie wiedziałaś, co ci z tego wyszło?
— Nie. Przebierałam się na klatce schodowej na Partyzantów, tam są wyjścia na dwie strony. Czekaj, niech to zdejmę, bo mi niewygodnie…
Pozbyłam się spodni mojego syna i nogawki od majtek, zmieniłam obuwie i przyjrzałam się jej. Wyglądała mniej więcej normalnie, nie robiła wrażenia zbrodniarki, chociaż była wyraźnie zdenerwowana, dość ponura i wściekła.
— Kto, do wielkiej zarazy, trzasnął tego cholernego Mikołaja? — wysyczała, nie czekając, aż uporządkuję garderobę.
— A co? — zaciekawiłam się. — Nie ty?
— Oszalałaś! Za nic w świecie! Potrzebny mi był żywy! Jeszcze mi trudno uwierzyć, że ktoś go rąbnął i mam cień nadziei na pomyłkę. Jesteś pewna, że nie żyje?
Przypomniałam sobie autentyczną rozpacz podporucznika Jarzębskiego. Gdyby istniała szansa na porozumienie się z Mikołajem, nie pchałby się do Danii.
— Zwłok nie oglądałam, ale wątpliwości nie żywię. Jego torba ciągle znajduje się w twoim samochodzie, wepchnięta pod fotele. Gliny mnie właśnie złapały, myśląc, że to ty, ale nie zabrali jej. Chyba nie przeszukiwali pudła…
— To wcale nie jest jego torba — przerwała moja synowa posępnie. — Czekaj, niech ci powiem, co było, bo przecież nic nie wiesz. Nastąpiło kretyństwo, jakiego świat nie widział!
Relacji o wydarzeniach wysłuchałam ze zgrozą. Słusznie spodobała mi się ta dziewczyna od pierwszego wejrzenia, pobiła wszystkie moje rekordy!
— Po cóż, na litość boską, łapałaś tę ich torbę na dworcu?! — wykrzyknęłam rozpaczliwie. — Ten jeden idiotyzm potwornie komplikuje sytuację! Co ci do głowy strzeliło?!
— Nic mi nie strzeliło, to przez tę płachtę Mikołaja. Nie zdążyłam się zastanowić. Faceci z jego płachtą pchają się do jego torby… Na rozum biorąc, sensu w tym nie było żadnego, ale ja wiedziałam tylko, że coś nie gra, a torby nie dam! Bo niby skąd się tam wzięli i dlaczego mieli jego płachtę?
— To mnie właśnie zdumiewa, że jego własność podetknęli ci pod nos…
— Mogło im nie przyjść do głowy, że ją rozpoznam. Brezent jak brezent. Ale tylko przez to nabrałam podejrzeń… Nabrałam! Też słowo… Eksplodowały we mnie.
Pomyślałam, że na jej miejscu też miałabym podobne skojarzenia i też zabrakłoby mi czasu, żeby je rozważyć. Milczałam przez chwilę.
— Potworne — rzekłam wreszcie. — Mają twoją torebkę. Rozumiem, po co zostawiłaś ją u Mikołaja, żeby nie nosić po schodach, ale dlaczego miałaś w niej kamienie?
— Kamienie? — zdziwiła się. — A, to jeszcze z Kanady. Widocznie zapomniałam wyjąć. Co tam więcej było?
— Z przedmiotów nietypowych dwie puszki piwa i reflektorek. I żwir.
— Żwir do kaktusów, specjalnie zbierałam. Piwo kupiłam po drodze, a do reflektorka zamierzałam kupić baterie. To dlatego ona była taka ciężka…
— Nie rozpraszaj mnie — zażądałam, bo już zaczęłam przemyśliwać sprawę. — Nareszcie zaczynam to wszystko rozumieć, chociaż wyjścia jeszcze nie widzę. Potrzebny jest Janusz.
— Też tak uważam. Nawet dzwoniłam, ale go nie było.
— I nadal nie ma. Widzieli cię?
— Kto?
— Ci faceci w Wilanowie. I tak na oko, kto to był? Przemytnicy czy gliny?
— Na dwoje babka wróżyła. Z tyłu widzieli mnie dokładnie, a od frontu jeden chyba spojrzał. Bo co?
— Bo lepiej, żeby cię nie znali z twarzy. Może teraz ja tam powinnam pojechać? Gdzie to jest, dokładnie?
— Łatwo trafić, taka willa z wieżyczką stoi obok i rzuca się w oczy…
— Co?!
— Willa z wieżyczką stoi obok…
— Z jaką wieżyczką? Kamienną?
— Kamienną. Bo co?
— Nie do wiary…
Znów mnie na moment ogłuszyło. Rany boskie, Dominik Alicji…! Ma to jakiś związek czy nie? Kto tam mieszka…?!
Moja synowa patrzyła pytająco i z niepokojem, wsparta o wieszak, bo od początku nie ruszyłyśmy się z przedpokoju. Nie zamierzałam sama delektować się tą nową komplikacją, czym prędzej powtórzyłam jej rozmowę w Birkerod. Westchnęła ciężko.
— Masz pojęcie, jak by się gliny ucieszyły? Z przyjemnością powiedziałabym im wszystko, ale słowem się nie odezwę, dopóki nie sprawdzę torby Mikołaja! Czekaj, nie stójmy tutaj, bo już mi się nogi ze zmartwienia uginają. Zrobię przyjęcie.
Siedząc w wygodnym fotelu jej ciotki i przyglądając się, jak ustawia na stoliczku piwo, orzeszki i żółty ser, rozmyślałam dalej. Pewnie, że się słowem nie odezwie, w torbie mogło być coś na Pawła, a wiadomo, czym był Paweł w jej życiu… Torbę miał bagażowy, Pszczółka zasługiwała na wiarę. Te dziewczyny są bystre i spostrzegawcze, życie wyrabia w nich cechy niezbędne dla przetrwania, tępe i głupie szybko giną. Ktoś jeszcze musiał o tym wiedzieć, policja albo przemytnicy. Policja już by tę torbę odzyskała, a nie mieli jej, byłam pewna, zatem przemytnicy. Może któryś z nich widział zabieranie, może dowiedzieli się inaczej, obojętne. Uczynili założenie, że posiadaczka ich mienia przyjdzie po własne i zaczaili się na nią. Dopadną zołzy i wydrą dobytek, przy okazji usuwając może niewygodnego świadka. Może zabiją także bagażowego… A może informacja od Murzynki zrobiła swoje i zostawią ich przy życiu, uwierzywszy w nieszkodliwą pomyłkę, diabli wiedzą… Ryzyko istnieje i w rezultacie tego bagażowego obie będziemy miały na sumieniu…
Zdenerwowałam się. Pomoc policji okazywała się niezbędna, ale bez torby Mikołaja nie zechcą z nami rozmawiać… To znaczy rozmawiać zechcą, nawet z dużym zapałem, ale na żadną współpracę nie pójdą, obie jesteśmy podejrzane, jedyny człowiek, który mógłby rozwikłać problem, to Janusz. Jedną z nas kocha…
— Dlaczego go nie ma? — spytała moja synowa z oburzeniem i buntowniczo. — Gdzie się podział?
— W Krakowie siedzi. Załatwia sprawy rodzinne, jest  , wykonawcą testamentu jakiegoś wuja i nastąpił tam zjazd spadkobierców. Pogrzeb już był. Pojęcia nie mam, kiedy wróci.
— Telefon…
— Nie znam numeru. Nie przyszło mi do głowy, że będzie potrzebny. Nie pamiętam nazwiska ciotki ani adresu. Raz tam byłam i na oko trafię, ale nic poza tym.
Moja synowa ukroiła kawałek sera.
— No to ci powiem, że jest jeszcze gorzej — oznajmiła ponuro. —Ta baba naprzeciwko Mikołaja… Jeżeli pies wył pod jej drzwiami, to uważasz, że co?
O mało się nie udławiłam.
— O matko jedyna moja, więc to było to! Wylecieli jak do pożaru! Obcy pies wył u osoby nazwiskiem Kopczyk… Wymieniłyśmy między sobą informacje z ostatniej chwili i zrobiło się już zupełnie źle.
— Adela Kopczyk się nazywała — powiedziała z irytacją moja synowa. — Miałam być dla pani Adeli grzeczna i uprzejma, bić pokłony zapewne, jak patrzyła przez ten swój wizjer… Byłam tam, wszyscy mnie widzieli, najpierw załatwiłam Mikołaja, a potem kropnęłam tę babę. Myślisz, że zdołam się wyplątać? Chyba cudem…
— Bez Janusza cudu nie będzie — zawyrokowałam stanowczo. — Przykleją ci to z radością, bo im się mocno naraziłaś…
— Ale przecież nie specjalnie, do diabła! Przypadkiem!
Przez upiorny zbieg okoliczności!
— Nie ma znaczenia. Muszę dopaść Janusza, sam z siebie tak zaraz nie wróci, nie będzie się śpieszył, bo myśli, że jestem w Danii. Miałam być w Danii. Jadę do Krakowa!
— Dzisiaj?
— Zaraz. Pociągiem. Zdaje się, że jest jakiś ekspresowy, dzwoń do informacji! Wrócę jutro, może razem z nim. Siedź przez ten czas na tyłku i nie ruszaj się z domu, bo cię złapią i zamkną…
— O torbie Mikołaja i tak im nie powiem. Odmówię zeznań.
— Jeszcze gorzej. Czekaj, co by tu zrobić z twoim samochodem? Jeżeli ten pech ciągle trwa, ktoś go do jutra rąbnie, razem z tą torbą przemytniczą. Chyba że torbę zabiorę do domu, a na samochodzie położysz krzyżyk.
Moja synowa, która zdążyła już wyszarpnąć książkę telefoniczną spod stosu czasopism, zawahała się.
— Istnieje pusty garaż w Konstancinie — rzekła trochę niepewnie. — Ale nie wiem, czy zdążysz. Mam klucz do niego, moi znajomi jedni budują tam sobie dom, już prawie skończony, chwilowo wyjechali i ja mam klucze, bo przyjmowałam kraty okienne. Albo może ja pojadę…
— Nie, ty nie. Jaki tam jest numer do tej informacji…?
Okazało się, że pociąg mam za dwie godziny. Nie marnowałam czasu, ostatni odcinek drogi przejechałam w asyście taksówki, wziętej z postoju w Konstancinie, kierowca znał miejscowość, adresu po drodze nie zapomniałam, trafiliśmy bez trudu. Klucze pasowały, a zatem było to właściwe miejsce. Odstawiłam golfa do garażu w niewykończonej willi, na pociąg zdążyłam bezproblemowo i, zadowolona z doskonałej organizacji przedsięwzięcia, zapomniałam tylko o jednym drobiazgu. Mianowicie torba z narkotykami została w samochodzie, wciąż pod tym przednim fotelem..’.
Do krakowskiej ciotki trafiłam po bardzo krótkich poszukiwaniach, pomyliłam się zaledwie dwa razy, Janusza u niej nie zastałam. Przeprosiłam, złożyłam kondolencje, okazało się, że spóźnione, po czym dowiedziałam się, że odbywa się właśnie uczta spadkobierców w chińskiej restauracji, koło pałacu pod Baranami.
— To nie był nasz majątek, proszę pani — mówiła wiekowa dama z zabandażowaną nogą, podpierająca się dwiema laskami. — Bronek go przechowywał dla tej młodzieży lata całe, zaufanie do niego mieli wszyscy, w testamencie napisał, co się komu należy i teraz już oni to sobie odbiorą…
W trakcie rozmowy zorientowałam się, że młodzież dawno przekroczyła czterdziestkę, część należała do dalszej rodziny, a cały rozdział mienia spadł na Janusza. Już się z tym jakoś uporał, ale trzeba ich było podjąć, a ona nie czuła się na siłach, więc Januszek, dobry chłopiec, powiedział, że chińska restauracja załatwi sprawę, poza tym ta właścicielka też w jakimś stopniu partycypuje, malutko, ale jednak. Ciocia w przyjęciu nie uczestniczy, bo stłukła sobie kolano, ani chodzić nie może, ani siedzieć długo ze zgiętą nogą, a w ogóle na co jej to, jest na diecie i żadnych bambusowych robaków jadła nie będzie. Prosto z restauracji Januszek jedzie do Wrocławia, bo tam jest taka starsza krewna, nie mogła przyjechać, wiek już nie ten, a też jej się należy…
Ciemno mi się w oczach zrobiło na myśl, że będę go ganiać po całym kraju, a wiedziałam, że na kontakt w odwrotną stronę, od niego ku mnie, nie ma szans. Ciągle myśli, że jestem w Danii. Przestałam słuchać, przeprosiłam ponownie i zlokalizowałam nieco ściślej chińską restaurację.
Znalazłam ją, wbrew obawom, dość łatwo. Okazała się prześliczna. Poprosiłam o rozmowę z właścicielką, przyszła bardzo sympatyczna dziewczyna, wyjaśniłam jej, o co chodzi. Potraktowała mnie jak najukochańszego, osobistego gościa, oznajmiła, że to coś, co się tu odbywa, to właściwie jest stypa, nieco może spóźniona, ale nie szkodzi. Informuje, żebym się mogła dostosować do nastroju. Doprowadziła mnie do zgromadzonego w kącie towarzystwa, lokując obok Janusza tak dyskretnie, że prawie nikt nie zwrócił uwagi.
— Na miłosierdzie pańskie… —powiedział mój prywatny mężczyzna niemal ze zgrozą.
Sam jego widok w mgnieniu oka przywrócił mi zachwianą uprzednio równowagę. Z ulgą poczułam, że mogę mu zwalić na głowę te wszystkie idiotyczne okropności i pozbyć się ogłupiającego ciężaru, zarazem jednak przyszło mi na myśl, że może zbyt wiele od niego wymagam. Wykonawstwo testamentu w naszych warunkach może mieć wagę nieco większą niż puch łabędzi na przykład, afera zaś, którą zamierzam go uszczęśliwić, niewątpliwie przerasta piramidy. Wytrzyma…?
Usiadłam obok i czym prędzej przeistoczyłam się w gościa, aczkolwiek po nieboszczyku z pewnością nie dziedziczyłam.
— Bardzo słusznie — pochwaliłam uwagę z pełnym przekonaniem. — Jest przerażająca draka i musisz natychmiast wracać.
— Ja tu jestem gospodarzem… Rany boskie, mam bilet do Wrocławia! Na dziś wieczór… Co się stało?
— Wiem, ciocia mi mówiła. Ale nie mogę zwlekać, bo każda chwila droga. Więc załatwimy delikatnie. Będę ci to opowiadała po kawałku, a ty zechciej może nieco wytężyć pamięć. Tych innych, którzy do ciebie gadają, możesz tylko udawać, że słuchasz. Ze spadkiem podobno już załatwiłeś, reszta mało ważna.
— Ale muszę przyznać, że bez względu na okoliczności, twój widok napełnia mnie szczęściem — oznajmił z galanterią, ogromnie podnosząc mnie na duchu. — Cokolwiek by to było, zacznij od początku.
Zaczęłam od początku i trochę to potrwało, bo przerywano nam ustawicznie. Jedną z przerw wykorzystałam na swoje prywatne maniactwo. Urok restauracji kazał mi zaciekawić się zapleczem, ściśle biorąc, urządzeniami sanitarnymi, a jeszcze ściślej, toaletą. Od lat stwierdziłam, iż miniony ustrój objawiał się głównie w sanitariatach i można mi było zawiązać oczy, zawieźć dokądkolwiek, ustawić w damskim przybytku i po przejrzeniu bez wahania stwierdziłabym, gdzie się znajduję, w kraju kapitalistycznym czy też wręcz przeciwnie.
Zjawisko zdumiewało mnie i było niepojęte przez całe lata. Można w końcu przyjąć, że kraje z nami graniczące i posługujące się tą samą grupą językową wywodzą się z plemion słowiańskich i mają podobny charakter, nikt jednakże we mnie nie wmówi, że graniczy z nami na przykład Algieria albo Kuba. Słowianie też tam nie są przesadnie rozplenieni. A jednak, pohiltonowskie hotele w Hawanie, klimatyzacja, szał, wanny wpuszczane w podłogę, a w jadalni na dole wychodek jak w barze Frykas w Super—Samie. Algieria pod tym względem ogromnie podobna do Jałty, co, na litość boską, ma oznaczać taki objaw? Zaintrygowana do szaleństwa, uznałam w końcu, iż będzie to pierwsza jaskółka przemian i od pierwszej chwili przewrotu ustrojowego maniacko zaczęłam sprawdzać, co i gdzie ulega zmianie w tej jednej akurat dziedzinie. Na wszelki wypadek i trochę niespokojnie przejrzałam dzieła medyczne i doznałam dużej ulgi stwierdzając, iż nigdzie nie jest napisane, jakoby uporczywe błąkanie się po wychodkach było przejawem wariactwa.
Chińska restaurcja w Krakowie zaciekawiła mnie tak, że prawie straciłam wątek opowieści w odcinkach, snutej Januszowi prosto do ucha. Dwa razy wydał się zaskoczony, spojrzał na mnie dziwnie, skorzystałam zatem z pierwszej chwilowej przerwy, uznając, że najpierw dam folgę obsesji, a potem będę kontynuować.
Załatwiłam sprawę, poszłam i sprawdziłam.
— Co cię tak uszczęśliwiło? — spytał podejrzliwie, kiedy znów usiadłam obok. — To wszystko, o czym mi mówisz, brzmi raczej przygnębiająco, więc skąd ten blask?
Możliwe, że własną osobą mogłam oświetlić salę. Zwizytowany wychodek przerósł moje najśmielsze nadzieje. Rozpoznałabym, że nie znalazłam się w Danii albo na przykład w Kanadzie tylko po tym, że miejsce, gdzie futryna drzwiowa dochodzi do podłogi, nie zostało idealnie wyspoinowane. Zaprawę zgarnięto mało pieczołowicie, pozostały nierówności rzędu co najmniej dwóch milimetrów. Reszta zasługiwała na ogniste gratulacje.
— Ustrój się zmienił — odpowiedziałam na pytanie. I już nigdy w życiu nie dowiem się, dlaczego tak strasznie gnębił urządzenia sanitarne. Było coś o tym w dziełach Lenina?
— Niemożliwe, żebyś była pijana! Dwa kieliszki wina… Zaczęłaś na głodno?
— Owszem, ale nie w tym rzecz. Byłam w wychodku.
— A…! — powiedział po chwili, przypomniawszy sobie widocznie mojego .szmergla. — Rozumiem. Możesz mówić dalej?
Mogłam, oczywiście. Toaletowe szczęście wzmogło nawet moją bystrość umysłu i opowieść szła składniej, udało się przekazać mu ciąg dalszy z uwzględnieniem stopnia ważności wydarzeń. Po drodze zdążyłam nawet poczuć zwyczajną zazdrość, bo uśmiechnął się do osoby płci żeńskiej, a uśmiech miał zawsze urzekający. Uważam go już za swoją wyłączną własność i wypożyczaniu byłam stanowczo przeciwna.
Wyczerpałam w końcu temat i przeszłam na inny.
— Wychodki w byłym Związku Radzieckim to jest epopeja — oznajmiłam bez żadnego uprzedzenia. — Ja o tym mogę w nieskończoność, bo po sześciu tygodniach pobytu dostałam histerii. W ogrodzie zoologicznym, na przykład…
Trzeba trafu, że w tym momencie gwar rozmów przycichł i moje słowa rozległy się nad całym stołem. Umilkli wszyscy.
— Na litość boską… — wyszeptał Janusz, chyba nieco rozpaczliwie.
— Nie! — zawołał ktoś, siedzący o trzy osoby ode mnie. — Niech pani powie!
Nie trzeba mnie było zachęcać wcale.
— Ja rozumiem, że to jest temat delikatny, szczególnie przy jedzeniu — przyznałam łaskawie. — Ale spróbuję subtelnie. Proszę bardzo, w ogrodzie zoologicznym w Kijowie były takie kolejowe łapy i do tego drzwi jak w amerykańskiej knajpie z Dzikiego Zachodu, do pasa i fajtane. Ale moja ciotka była gdzieś, gdzie również sedes zastępowały kolejowe łapy, drzwi wcale, a na przeciwległej ścianie wielkie lustro. Mówiła potem, że się sobie nie spodobała. I zużyte papiery toaletowe, w których się brodziło po kolana. Raz, to na Krymie, miałam doskonały widok na wycieczkę dzieci, a wycieczka dzieci na mnie i to mnie chyba jakoś przygnębiło, żeby dorośli, to jeszcze, ale dzieci…? Nie mogłam skorzystać z urządzenia. W Jałcie natomiast takiego przybytku nie było wcale, to znaczy owszem, w ogrodzie koło teatru, tylko akurat był zabity deskami na krzyż. Wdarłam się do jakiegoś domu wczasowego dla zasłużonej młodzieży komsomolskiej i udawałam, że do nich należę, mieli łazienki z przyległościami. A te papiery toaletowe, zgadłam, skąd się biorą. Jest zakaz wrzucania ich do sedesu, chociaż nie ma po temu żadnych przeszkód, kanalizacja wytrzymuje i wcale nieprawda, że rury mają za małe przekroje, nic podobnego. Przyczyna jest inna. Mianowicie, nie sposób przetłumaczyć jednostce prymitywnej, że owszem, papier toaletowy wrzucić można, ale niewskazane są takie rzeczy, jak stare buty, obierki od kartofli, puszki po konserwach, podarte szmaty, kości z mięsa i tak dalej. Jednostka prymitywna nie potrafi sama ocenić i rozgraniczyć, co się nadaje do wrzucenia, a co nie, więc wydano generalny zakaz: nie wolno wrzucać niczego i cześć. W Bułgarii to samo. Sprawdziłam osobiście, przez dwa tygodnie wrzucałam papier toaletowy i nic się nie stało…
— Czy możemy wznieść toast? —spytał Janusz z silną determinacją.
Wyglądało na to, że moje opowiadanie jest bardziej atrakcyjne niż wszelkie toasty świata. Ręce uniosły kieliszki, ale oczy były wpatrzone we mnie. Niewykluczone, iż temat był rzadki na stypie.
Rozwinęłam go.
— I u nas to samo. Ćwoka głupia, nie potrafi czegoś załatwić, wydaje zakaz. Generalne założenie, że społeczeństwo składa się ze stada tępych baranów… Brudna woda, nie potrafią oczyścić, zakaz kąpieli. Baran wejdzie byle gdzie i utopi się natychmiast, to samo, zabronić. Ten sam trend, identyczny sposób działania. Niższa władza wykonawcza na tym samym poziomie co władza na wyżynach, w muzeum archeologicznym, zapomniałam w jakim mieście, ale to bez różnicy, do ruskich wracam, na samym wstępie wielka tablica z informacjami, co znaleziono, gdzie i kiedy. Światełka wskazują, wszedł chłopak, zapalił tę tablicę, zaczął patrzeć. Natychmiast nadleciała cieciowa, gruba i w białym fartuchu z pyskiem wskoczyła na niego, że w muzeum nie wolno niczego dotykać. Tablica służyła właśnie do zapalania, ale nie szkodzi. Poleciała po panią kustoszkę, podobnej postury, obie wsiadły na niego jak dwie harpie, chłopak zgłupiał z tego tak, że zgasił tablicę i uciekł. Nic bym nie mówiła, ale to przeszło do nas, a ja się nie zgadzam!
— Proponuję wypić za pomyślność wszystkich osób, do których wróciło mienie przodków — powiedział Janusz z szalonym naciskiem. — Pani Marto, panie Bartłomieju…
— Nie! — krzyknęła gwałtownie osoba, która była chyba panią Martą. — Żebyśmy się wreszcie odczepili od tych wpływów ze wschodu! Ja panią rozumiem! Za europejskie toalety!
Czarująca kobieta. Apel wzbudził żywy oddźwięk. Przestałam być ośrodkiem zainteresowania, wszyscy mieli jakieś doświadczenia, zaczęli się nimi dzielić. Janusz obdarzył mnie spojrzeniem dość skomplikowanym, uczucia zawierało liczne, od zgnębionej rozpaczy poczynając, a na radosnej czułości kończąc.
— Nie mam kogo wysłać do tego Wrocławia — powiedział z zakłopotaniem. — Słuchaj, to kwestia dwóch dni. Wytrzymacie tyle?
— W najgorszym razie te dwa dni przesiedzimy — odparłam beztrosko.
— Może się obejdzie. Joanna jest chwilowo niedostępna, na mieszkanie jej ciotki tak łatwo nie trafią. A ty po prostu jedź ze mną.
Zastanowiłam się. Rzeczywiście, co mi szkodziło, w Warszawie bez niego i tak nie mogłam nic zrobić…
— Dobrze, ale zadzwonię do niej, żeby się nie denerwowała.
— Zadzwonić możesz. Od mojej ciotki, nikt o niej nie wie. Wrócimy razem i spróbuję się włączyć w tę przedziwną imprezę…
Przysięgłabym, że moja teściowa była na bani, kiedy uspokajała mnie przez telefon. Co się tam działo, nie pojechała przecież na wesele! Stypa…? Dwa dni, może to i niedużo, zależy dla kogo i w jakich okolicznościach…
W pierwszej chwili postanowiłam te dwa dni przeczekać spokojnie, w drugiej zaczęło mnie korcić. O polonezie nikt nie wiedział, jeśli nie będę przekraczać przepisów, złapanie mnie musiałoby być wyjątkowym pechem. W porządku, wtedy się poddam.
Nazajutrz pojechałam do Wilanowa.
Człowiek powinien się uczyć na cudzych błędach, bo sam wszystkich popełnić nie zdoła. Nie zastosowałam się do tej złotej myśli, popełniłam błąd, przeze mnie samą potępiony zaledwie trzy dni temu. Ustawiłam samochód w pewnym oddaleniu i podeszłam na piechotę.
Znajdowałam się w odległości może dwudziestu metrów, kiedy z domku bagażowego wyszedł jakiś facet, niosący torbę Mikołaja. Potknęłam się, wsparłam na cudzym ogrodzeniu, na moment skamieniałam. Torbę rozpoznałam bez najmniejszych wątpliwości, facet wydał mi się obcy, wysoki, tak szczupły, że prawie chudy, na szyi miał zawieszony aparat fotograficzny, włosy średnio długie i nic więcej nie umiałabym o nim powiedzieć, bo twarzy wcale nie widziałam, tylko profil przez chwilę. Matko jedyna… Bardzo szybkim krokiem poszedł w stronę przeciwną tej, z której nadchodziłam i właśnie przestałam nadchodzić, uczepiona parkanu. Odblokowało mnie, ruszyłam za nim, po czym znalazłam się w tej samej sytuacji, co trzy dni temu goniące mnie bandziory. Wsiadł do małego fiata i odjechał.
Różne słowa wybiegły mi na usta, a wszystkie pretensje miałam do siebie. Ustawienie samochodu o sto metrów dalej było kretyństwem nie do nadrobienia! Torba Mikołaja przepadła mi definitywnie i bezpowrotnie.
Nie było tam na czym usiąść, ale obok mnie znajdowało się następne ogrodzenie, z drewnianych sztachetek. Oparłam się na nim łokciami, zapaliłam papierosa i zaczęłam myśleć.
Gliną ten chudy facet nie był z całą pewnością. Członek szajki…? Owszem, możliwe. I następna ewentualność, pamiętam, że Mikołaj miał swojego fotografa, chociaż wiszący człowiekowi na szyi aparat jeszcze o zawodzie nie świadczy, załóżmy jednak, że to był on. Posturą pasował, raz go widziałam dawno temu, wysoki i chudy. Mikołaj obdarzał go zaufaniem, z czego powinnam wnioskować, że na zaufanie nie zasługiwał, antytalent do oceny ludzi Mikołaj przejawiał rekordowy. Mogły, oczywiście, istnieć wyjątki, diabli wiedzą, czy ten akurat do nich nie należał, poza tym diabli wiedzą, czy istotnie był to fotograf Mikołaja. Jeśli nawet, po cholerę mu jego torba? Też był wtajemniczony w aferę i załatwia teraz polecenia zza grobu…?
Na wszelki wypadek spróbowałam przypomnieć sobie, co wiem o tym jego osobistym fotografie. Młody chłopak z wielkim talentem, Mikołaj uratował mu kiedyś życie, tak twierdził, mógł zełgać, nie było mnie przy tym. Potem z nim współpracował. Ten jeden raz widziałam go z daleka, od frontu, możliwe, że rozpoznałabym twarz. Ten tutaj to mógł być on i równie dobrze mógł być ktoś inny, w każdym razie nieszczęście, jak dla mnie, bez wątpienia nastąpiło.
Już od połowy myślenia wiedziałam, że nie pozostało mi nic innego, jak tylko wizyta w zrujnowanej altance. Muszę dostać się do Pojednania, od którejś strony wedrzeć do podziemnego korytarza, sprawdzić, co tam jest i usunąć ewentualne ślady Pawła. Nawaliłam w kwestii torby przerażająco i powinnam to odpracować bez względu na całą resztę!
Torba z narkotykami chwilowo przestała mnie interesować. W dalszym ciągu nie miałam do niej dostępu, bo kluczy od posiadłości w Konstancinie moja teściowa mi nie oddała, nie będę się przecież włamywać do cudzego garażu i do własnego samochodu! Drugie kluczyki do samochodu miałam wprawdzie w domu, ale dom również był mi niedostępny, żywiłam niezachwianą pewność, że mój adres znają już wszyscy i ktoś tam na mnie czeka. Rany boskie, w bagno mnie ten Mikołaj wrąbał nieziemskie…!
Z komunikatu od teściowej wiedziałam, że w pewnym stopniu jestem bezpieczna. Przeoczyli mnie w tym Rzepinie, facetka ze szlauchem, psikająca benzyną na tajniaka, zwróciła na siebie uwagę bez reszty i dała mi ładne parę godzin oddechu, nie wyszłoby jej lepiej nawet, gdybyśmy się umówiły. Chyba tylko dzięki niej jeszcze mnie nie złapali… Na dobrą sprawę nie mają żadnej pewności, czy rzeczywiście tam byłam, jeśli nie trafią na dziwka rżą ze stacji benzynowej, dojdą do prawdy o ogromnym opóźnieniem. Zrozumiałe było, że szukają mnie intensywnie, ostatnia osoba, jaka widziała ofiarę na chwilę przed zabójstwem, może go sama zamordowałam, podejrzenia musiały im się pchać do umysłów niczym tornado. Na ich miejscu byłabym dokładnie takiego samego zdania, stałam na czele potencjalnych sprawców! A nawet gdyby nie, nikt nie znał go równie dobrze jak ja, siedem lat konkubinatu swoje robi, można było sobie wyobrażać, że wiem o nim wszystko. Beze mnie nie ma dochodzenia, muszą mnie szukać jak szaleńcy! Baba z czarną szopą na głowie, rzeczywiście te włosy wyglądały jak peruka, dostarczyła mi luzu zgoła cudem i bezwzględnie powinnam to wykorzystać!
Łokcie na sztachetkach zdrętwiały mi kompletnie, oderwałam je więc i nagle zdałam sobie sprawę, że stoję dokładnie przed willą z kamienną wieżyczką. Nie dość na tym, intensywnie gapię się na budowlę, w najwyższym stopniu podejrzaną. Teściowa powiadomiła mnie o sprawie tęgo jakiegoś Dominika, który podobno miał tu mieszkać, może i mieszka, warta przed jego domem nie jest chyba najlepszym pomysłem świata… Dziwne, że nikt się jeszcze mną nie zainteresował, ale może nikogo akurat nie ma w domu. Obejrzeć posiadłość…?
Furtka w ogrodzeniu znajdowała się o dwa metry ode mnie, przesunęłam się, spojrzałam na tabliczkę. Jakaś Zofia Rawczyk. Nie Dominik, to pewnie, niewykluczone, że już dawno to sprzedał…
Postanowiłam nie wygłupiać się z penetracją, za to przyszło mi na myśl, w tej sytuacji bagażowy jest wolny od wszelkich balastów. Istnieje nikła szansa, że się od niego czegoś dowiem. Torby nie ma i żaden wróg już tam chyba na mnie nie czyha, bo skoro raz zostałam spłoszona, trudno liczyć na moją ponowną wizytę. Może zatem nie nadzieję się na pułapkę, a jeżeli już tu jestem, w dodatku dom z kamienną wieżyczką stoi obok…
Cofnęłam się kilkanaście kroków. Domek bagażowego nie był porządnie ogrodzony, za to od strony drogi rosła obfitsza roślinność. Skręcając na ścieżkę ku drzwiom, dostrzegłam jakiś nadjeżdżający samochód. Duży fiat, raczej stary i mocno obdrapany, ze zdecydowanie źle traktowaną karoserią, powoli przejechał wzdłuż posesji i znikł za budynkami. Nie obchodził mnie, ale odruchowo przeczekałam jego przejazd za wielkim krzakiem czegoś, co miało jeszcze mnóstwo liści i osłaniało doskonale. Kierowca mnie chyba nie widział, chociaż pilnie wpatrywał się w wejścia do domów i ogródków, może szukał numeru…
Porzuciłam krzak, podeszłam bliżej, zapukałam. Wewnątrz usłyszałam znane dźwięki, szuranie i stukot. Bagażowy otworzył drzwi i poznał mnie od razu.
— Pani wejdzie — powiedział po krótkiej chwili ponuro, ale zdecydowanie. — Sam jestem. Nikogo nie ma, a żona w pracy.
— Mojej torby też pan już nie ma — rzekłam smętnie. —Widziałam przed chwilą, że ją zabrał taki chudy, wysoki. Co to wszystko miało znaczyć? Powie mi pan?
Bagażowy usiadł przy stole, z widoczną ulgą położył nogę w gipsie na sąsiednim krześle, schylił się i wyciągnął na światło dzienne butelkę piwa. Otworzył, nalał do dwóch szklanek, z których jedna była czysta w stopniu, jakiego sama nigdy nie siliłam się osiągnąć we własnym domu. Widocznie ta żona dbała o męża i jego gości.
— Tak prawdę mówiąc, myślałem, że to pani mi powie, o co tu chodzi — oznajmił podejrzliwie, podsuwając mi to czyste naczynie. — Ja się znam na ludziach, pani nie z marginesu, a gliny za panią chodzą. To co to znaczy?
— Jestem świadkiem — wyjaśniłam zgodnie z prawdą. — Ale zanim dam się złapać, chciałabym przedtem sama cokolwiek zrozumieć. W tej mojej torbie, nie ma powodu tego przed panem ukrywać, były rzeczy faceta, którego zabito. Dlatego ją chciałam odzyskać, a jak ją panu oddawałam, on jeszcze był żywy. To znaczy, jeszcze nie wiedziałam, że jest nieżywy.
— No dobra, a po cholerę złapała pani torbę tamtych? W głowie się pani pomieszało, czy co? To sitwa, bandziory, że niech ręka boska broni, ruska mafia w tym siedzi. Na co to pani było?
— Panie, byłam pewna, że to moja! — wykrzyknęłam z całego serca. — Potrzebny mi ich towar jak dziura w moście! Zobaczyłam, że ten jakiś wyciąga tamtą torbę spod lady, nic pomyśleć nie zdążyłam, złapałam i uciekłam. Co to w ogóle było, dlaczego pan tam miał tyle tych toreb?!
Przyglądał mi się podejrzliwie, nieufnie i ze zdumieniem.
— Poważnie pani mówi? Nie wciska mi tu pani jakiego kitu? Takiej głupoty to ja jeszcze w życiu nie widziałem. Naprawdę złapała to pani przez pomyłkę?
— Jak Boga kocham i niech pierzem porosnę…!
— Skonać można — powiedział bagażowy i nagle zachichotał. — A oni tam małpiego rozumu dostali. O tej pani torbie wcale nie wiedzą. Mnie się od razu wydawało, że coś tu nie tak i dlatego ją zabrałem do domu. Nikt mnie słowem jednym o nią nie spytał, chociaż gliny były, dopiero ten…
Przerwałam mu, bo raz wreszcie chciałam zyskać jasny obraz sytuacji.
— Zaraz, błagam pana, niech pan mówi od początku! Po kolei! Gliny glinami, ale bandziory chyba też były…?
— Zależy gdzie i kiedy. No dobra, powiem. Ale jakby co, wyprę się każdego słowa. Mój zmiennik ma sitwę z ruską mafią i z Turkami, nikt tego wyraźnie nie gadał, ale dobrze wiem, że oni narkotyki szmuglują. Ja mam tylko być ślepy i głuchy, gębę otworzę, dintojra. Więc nic nie wiem. Tak właśnie robią, jeden pakunek zostawia, a drugi po niego przychodzi, hasło jakieś mają, z nim, a nie ze mną. Tak celują, żeby trafić na jego zmianę, szczególnie przy odbieraniu, bo zostawiać, to i przy mnie zostawiali, a co mnie obchodzi, ja od tego jestem, żeby przyjąć bagaż. Niech zostawiają w cholerę. Pierwszy raz się zdarzyło, że przylecieli odebrać, jak go nie było, a to może dlatego, że nam się dyżury pomieszały. Coś tam miał, raz go zastąpiłem i przekręciło się, znowu byłem tak jakby w połowie za niego. Mnie się zdaje, że chcieli rozróbę udawać, na manianę, niby to się ze mną kotłują, a tamten jeden torbę złapie i wont już go nie ma. I jak raz, pani się w to wplątała. Ja się bałem i jeszcze się boję, że oni mnie posądzą o jakie sztuki i łeb mi ukręcą. Dyżur miałem, jak przyleciał jeden, z pyska go znam, z tej wrednej mordy, i pytał, co ja wiem o pani. Całą prawdę powiedziałem, z wyjątkiem tej torby. Przyszła pani, obca, o boksy pytała, żeton wzięła i dzwoniła, a co się dalej działo, to ja tego całkiem nie rozumiem. Nic mi nie zrobił, więc może uwierzył.
—Atu?
— Co tu?
— Tu u pana, jak przyszłam…
— To gliny były.
— Co?!
— Gliny. A pani myślała, że co? Bandziory?
— O rany boskie — powiedziałam i z oszołomienia napiłam się piwa. — Więc to były gliny?!
— No a jak? Też o panią pytali. I o tamtą torbę, skąd się wzięła. Nic im nie powiedziałem, bo jeszcze mi życie miłe, jak pani zapukała, kazali otworzyć i tak zrobić, żeby pani weszła. Poznałem panią, ale nie od razu, dopiero jak pani zaczęła nawiewać, a im się nie przyznałem, powiedziałem, że takiej rudej nie znam wcale. Ufarbowała się pani, czy to była peruka?
— Peruka.
— No proszę. W pierwszej chwili, fakt, nic nie zgadłem i mogłem się zaprzysięgać, że obca gościowa. Czy jej nie poznaję, pytali, a skąd mam poznawać. Ale oni zgadli, że to pani, tyle że pewni nie byli.
Wyglądało na to, że moją wolność, a może nawet życie, uratował bagażowy. Słusznie uważałam go za rodzaj anioła. Narkotyki też się zgadzały…
— Mam ten sam problem, co pan — zwierzyłam się. — Nie moja ta torba, rąbnęłam się, wiem, że tam są narkotyki i boję się jej panicznie. W ogóle nie wiem, co z nią zrobić, oddałabym glinom, ale to przecie ta szajka się zemści, nie? Ze swoim zmiennikiem pan o tym rozmawiał?
— No a jak? Przecież, że całe gadanie było! Słowo po słowie musiałem mu wszystko powiedzieć i też o pani torbie pary z pyska nie puściłem. Tak się dorozumiałem, że jak nic dalej nie będzie, może i dadzą pani święty spokój, a to z tej racji, że pani ich nie zna. Tak uważają chyba. Żaden się nie chce pchać pani na oczy, bo jakby co, musieliby panią wykończyć, a oni się handlem zajmują. Jakiś tam rządzi niegłupi, szmugiel im przechodzi bez niczego, a trup po sobie swąd zostawia, więc mokrej roboty nie chcą. Tak zgadłem i tak mi się widzi.
— A jak pan myśli, gdybym im tę torbę oddała, uwierzyliby, że nie mam pojęcia, co w niej jest i o niczym nie wiem?
— Jak by pani oddała? Gdzie niby?
— W tej przechowalni. Zabrałam przez pomyłkę i zwracam…
Rozważał przez chwilę, kręcąc głową.
— Musiałaby pani o tej swojej powiedzieć. I jeszcze ja bym musiał zaświadczyć, że faktycznie, swoją pani zostawiła, a ona była na oko taka sama. Na głupią pani specjalnie nie wygląda, ale może by i przeszło. Tylko wolałbym nie, bo się mogą uczepić, że od początku o drugiej torbie nie powiedziałem.
Wzdrygnęłam się. Ciężary waliły mi się na głowę jeden za drugim, najpierw Paweł, teraz ten bagażowy, porządny człowiek, nie wystawię go przecież na strzał! Gdybym chociaż odzyskała tamto draństwo, jasny szlag niech to trafi…
— Zaczynam coś rozumieć — przyznałam ponuro. — Jeszcze tylko ten chudy, co zabrał torbę. Dlaczego pan mu ją oddał? Kto to był?
— A to on nie był od pani?
— Dlaczego miał być ode mnie? W ogóle go nie znam! Bagażowy zmartwił się i zaniepokoił.
— O, cholera! A to był jedyny, co wiedział o torbie! Mówił, że pani zostawiła, że już pani była i chciała odebrać, wszystko jak się należy, a teraz jego pani przysłała. Tak gadał, jakby faktycznie wszystko wiedział, nawet gliny rozpoznał, powiadał, że pani przyjdzie i wyjaśni co trzeba, pięćdziesiątkę zostawił i ja mu, jak głupi, uwierzyłem. Żeby całkiem prawdę powiedzieć, chciałem się tego już pozbyć i nawet się ucieszyłem!
— Powiedział coś o sobie? — spytałam dość gwałtownie. — Udało się panu co wywęszyć? Nie glina przypadkiem?
— Nie glina i nie bandzior. Zmartwiony był i zdenerwowany. Jak zobaczył to zielone cholerstwo, aż się cały rozświecił, taki ucieszony, jakby mu kto w kapelusz nasmarkał. Wtenczas jeszcze więcej uwierzyłem, że on od pani.
Nie wiadomo dlaczego w umyśle zalęgło mi się nagle skojarzenie z tamtymi dwoma, którzy przynieśli do przechowalni rozwalony pakunek, owinięty w płachtę Mikołaja.
Między nimi wszystkimi musiało chyba istnieć jakieś powiązanie. Może śledzili mnie, kiedy wybiegłam z torbą z domu na Racławickiej, widzieli, że zawiozłam ją na dworzec, czasu mieli skolko ugodno, bo jechałam z przeszkodami… Głupotą śmiertelną było posługiwanie się płachtą Mikołaja, ale o gwoździku i końskiej podkowie mogli nie wiedzieć. Cichutko, spokojnie, bez demonstracji upilnowali, wybrali właściwą chwilę, sprzątnęli mi to świństwo sprzed nosa. Po cholerę czekałam całą dobę, trzeba tu było wczoraj przyjechać!
— Zaraz — powiedziałam po dłuższej chwili milczenia. —To znaczy, że te gliny… Ci, co byli u pana i wylecieli za mną. Oni nie na mnie czekali?
— A skąd! Jak raz byli, bo mnie przepytywali, kocioł im całkiem do głowy nie przyszedł. Jeszcze potem nie byli pewni, czy to pani, a ja mówiłem, że nie, wcale niepodobna i żałowali, bo właśnie, tak gadali, trzeba się było zaczaić. Chociaż po co niby pani ma tu przychodzić, też nie wiedzieli i ja się do tego nie wtrącałem.
Czarnej ospy można było dostać, błąd za błędem, klątwa ciąży na tej torbie Mikołaja! Kto to mógł być, ten chudy wypłosz? Ktoś z szajki fałszerzy chyba, musieli wiedzieć, że Mikołaj o nich wie za dużo i rąbnęli go z konieczności. Może zdążyli przeszukać mieszkanie, zgadli, co wyniosłam w torbie…
— Mnie on patrzył na fotografa — powiedział nagle bagażowy.
Zainteresował mnie gwałtownie.
— Bo co?
— Aparat mu na szyi wisiał, turysta to on nie był, a tylko turyści z czymś takim chodzą, amerykańscy i japońscy przeważnie. I na sznurku ten taki, co to oni mają… o, światłomierz! A jak z kieszeni papierosy wyciągał, to jeszcze miał takie coś, widziałem, odległość tym mierzą. I rolkę filmu, nową całkiem. Mógł mieć przypadkiem, ja nie mówię, ale mnie się tak jakoś fotograf przyplątał. Wszystko pani gadam i więcej nie wiem, nie obchodzi mnie, glinom nie powiedziałem i nie powiem, bo się o siebie boję, więc zabijać mnie całkiem nie potrzeba.
Przyjrzałam mu się z uwagą, bo zabrzmiało to tak, jakby znienacka oszalał. Udało mi się pomyśleć, że na jego miejscu też bym może usiłowała udowodnić własną nieszkodliwość.
— O mnie może pan mówić,—co pan chce — pocieszyłam go. — Szczególnie glinom. Już i tak mnie szukają, a powiedziałam panu na początku, że dam się znaleźć, tylko jeszcze parę rzeczy posprawdzam. Na ruską mafię kicham i pluję, nie znam jej wcale. Te cepy myślą, że ja coś wiem i prędzej by mnie zabili niż pana, a ja jestem w ogóle osoba postronna, wplątana w ten interes przez najgłupszy zbieg okoliczności, jaki się na świecie przytrafił. I też bym chciała się z tego wyplątać bez szkody dla zdrowia.
— No proszę, a mówiłem, ja się znam na ludziach — pochwalił się bagażowy. — Tak mi się zdawało, że pani nie z mafii, na wszelki wypadek gadałem. Już nic nie mam, chwalić Boga, to i o tym fotografie nie fotografie też powiem, jakby co.
— A niech pan mówi. Mnie bez różnicy…
Zegar na ścianie, antyk jak złoto, wydzwonił godzinę. Pierwsza. Podniosłam się. Do Pojednania zdążę swobodnie, tylko przedtem muszę się przeistoczyć zewnętrznie…
Wróciłam do domu ciotki. Uznawszy, iż Murzynka nie została jeszcze w kraju wyeksploatowana, przebrałam się w strój wyścigowy. Będę się rzucać w oczy, owszem, u nas Murzynów jest mało, ale co to szkodzi, skojarzenie ze mną w nikim się tak od razu nie zalęgnie. Benzynę wezmę w Jankach, trasa przelotowa, turystka z Sudanu… Dziwne może, że turystka z Sudanu jedzie polonezem, ale turyści miewają pomysły szaleńcze i w ostateczności mogłabym jechać nawet małym fiatem. Mówić będę po angielsku, a po polsku tylko trochę…
W Pojednaniu znalazłam się parę minut po trzeciej. Dnia miałam przed sobą półtorej godziny, potem zacznie się ściemniać. Nie podjeżdżałam zbyt blisko dawnego dworu, mimo świeżych doświadczeń znów zrobiłam to samo, ustawiłam pojazd na poboczu dojazdowej drogi i podeszłam piechotą.
Remont budowli był w pełnym toku. Ktoś to widocznie kupił i właśnie doprowadzał do porządku. Po materiałach budowlanych zorientowałam się, że wymieniają posadzki, a pewnie, kartofle im dobrze nie zrobiły, na nowo kryją dach i uzupełniają instalacje. Ludzie jeszcze pracowali, jeden, chyba majster, sprawdzał na dziedzińcu kolanka. Ogrodzone to wszystko było częściowo parkanem z desek, łatwym do sforsowania, a częściowo porządną siatką i miałam wielką nadzieję, że na noc nie zostawiają ciecia. Nadzieja była może głupia i złudna, robota prywatna, kto się narazi na utratę własności…?
Rozejrzałam się, czy nie ma psiej budy i psa, pojechałabym po jakieś kości albo kiełbasę. Nie było. Zastanowiłam się, co zrobić, powinnam wedrzeć się do środka i obejrzeć piwnicę, wskazane byłoby poznać nazwisko właściciela… Poczekać, aż skończą…? A jeśli pracują na dwie zmiany…?
Majster porzucił kolanka, coś sobie zapisał w notesie, odwrócił się i oko jego padło na mnie. Stałam w otwartej bramie i akurat nie pamiętałam, jak wyglądam. Żachnął się jakoś, zamarł na moment, trochę robił wrażenie, jakby w duchu wykrzykiwał do siebie: „zgiń, przepadnij maro, a kysz, a kysz!” A pewnie, w naszym kraju, w biały dzień, na placu budowy ujrzeć znienacka Murzynkę…
Zrozumiałam, że już przepadło, ujawniłam swoją obecność. Złe we mnie wstąpiło, bezczelne i zuchwałe, i chyba rozsiadło się wygodnie.
Porzuciłam bramę i podeszłam do niego. Pomysły strzeliły mi fajerwerkiem.
— Sorry — powiedziałam grzecznie. — Dzędobry. Ten pan… on to ma.
Wykonałam rękami gest, obejmujący całość budowli. Majster nie wytrzymał.
— Roszczykowski? — spytał odruchowo. Ucieszyłam się zupełnie szczerze.
— Tak — przyświadczyłam. — Pan Rosz… on tu jest?
— Nie. Nie ma go.
— Winien bycz?
— Nie winien. Cholera… Rzadko bywa. A co pani chciała?
— Obaczycz — oznajmiłam zgodnie z prawdą, z radosnym uśmiechem.
Co sobie ten nieszczęsny człowiek myślał, Bóg raczy wiedzieć, ale najprawdopodobniej wziął mnie w pierwszej chwili za jakąś znajomą pryncypała. Zagraniczną w dodatku, więc niewątpliwie zasługującą na względy. Ryczał do mnie jak do głuchej, zapewniłam go zatem, że rozumiem po polsku wszystko, tylko źle mi się mówi. Uwierzył w to chyba, bo zniżył głos, ujął elegancko mój łokieć i wprowadził mnie do wnętrza.
Zdążyłam wymyślić, że reprezentuję firmę dostarczającą urządzenia kuchenne, i tę informację postarałam się przekazać mu możliwie skomplikowanym językiem. Po niewielkiem wysiłku zrozumiał. Zaprowadził mnie do kuchni, zażądałam penetracji piwnicy, wpierając w niego wysoce mgliste komunikaty o mechanicznych urządzeniach wentylacyjnych, nie do pojęcia tak dla niego, jak i dla mnie. Obejrzałam wnętrza i zapamiętałam przeszkody piętrzące się wszędzie, jakieś paki, skrzynki i stosy używanych desek. Kuchnię nawet mniej więcej obmierzyłam, posługując się jego calówką, wymiary zapisałam w calach, podziękowałam uprzejmie i wyszłam. Pomyślałam, że teraz już przepadło, sama sobie wyjęłam przebranie z ręki, bo wieść o Murzynce dotrze do tego Roszczykowskiego w rekordowym tempie i drugi raz tej postaci nie będę mogła prezentować. Zdechnie Murzynka na zawsze. Wszystko, co mam do załatwienia, muszę wobec tego załatwić dziś, popędziłam sobie kota całkiem nieźle.
Oddaliłam się inną drogą niż przyszłam, ścieżką wiodącą ku gęstym zaroślom. Stała tam niegdyś stara szopa ogrodnika, magazynek na owoce i różne narzędzia, rozpadało się to nieco, ale mogło jeszcze istnieć. Sprawdzenie, co się dzieje za moimi plecami, przyszło mi z największą łatwością, odwróciłam się i z radosnym uśmiechem pomachałam ręką na pożegnanie. W bramie gapiło się za mną czterech facetów, majster i trzech robotników, jeden czynił właśnie wypad do przodu i cofnął się czym prędzej. Byłam ciekawa, pójdzie za mną, czy zrezygnuje, dotarłam do gęstych krzaków, zrobiłam dwa kroki w bok i przestałam być widoczna.
Owszem, poszedł. Może miało to głębsze przyczyny, a może tylko intrygowało ich, czym taka egzotyczna jednostka przyjechała, bo kto wie, czy nie rolls—royce’em. Przeszedł obok krzaka, za którym tkwiłam w kucki, udał się dalej, ścieżka dość długo wiła się w gąszczu, dalej dobiegała do drogi, za drogą zaś zaczynały się już zabudowania wsi. Mogłam zniknąć wszędzie. Wiedziałam o tym, pamiętałam teren, specjalnie wybrałam ten kierunek.
Śledzący mnie facet porzucił to zajęcie dość szybko, widziałam go, jak wracał, zajrzał po drodze do szopy ogrodnika i poszedł ku dworowi. Przemknęłam okrężną drogą na tyły posiadłości, przelazłam przez siatkę do ogrodu, w którym ciągle istniała zrujnowana altanka. Chciałam się jej przyjrzeć, póki widno.
Stała w zielsku i zaroślach, dokładnie obrośnięta dzikim winem, psim bzem i pokrzywami. Od strony widokowej, gdzie niegdyś można było gapić się na staw, teraz panoramę zasłaniały wysokie krzewy, nie mówiąc już o tym, że z trudem rozpoznałam miejsce po stawie, tak był pokryty rzęsą i sitowiem. Możliwe, że woda w nim jeszcze chlupała. Po różanym ogrodzie z drugiej strony altanki nie zostało nawet wspomnienie, ale obie ławeczki, wmurowane w podłoże, wciąż jeszcze trzymały się nieźle.
Usiadłam na jednej z nich, tej górnej, i znów zaczęłam myśleć. Przez chwilę rozważałam swój stosunek do Pawła, zastanowiłam się, czy przypadkiem go nie kocham, bo, na litość boską, cóż innego kazałoby mi się tak wygłupiać, jak nie wielkie uczucia?! Przypomniała mi się od razu ta jego żona i porzuciłam temat, sił ducha potrzebowałam do czego innego. Pożałowałam, że nie spytałam majstra, na ile zmian pracują, bo może oczekiwanie na fajrant nie miało sensu. Westchnęłam, wstałam z ławeczki, podkradłam się wokół budynku i wyjrzałam na dziedziniec. Miałam fart, mój problem właśnie rozwiązywał się samodzielnie. Majster w garniturze wsiadał do nyski, za nim pchała się reszta klasy robotniczej, również elegancko przystrojona. Bez względu na to, czy tylko jechali na obiad, czy też opuszczali miejsce pracy aż do jutra, była to chwila dla mnie.
Poczekałam, aż odjadą, i wróciłam do altanki. Zamknęli za sobą bardzo starannie zarówno drzwi budynku, jak i bramę ogrodzenia, wydedukowałam zatem, że żadnego ciecia nie ma, i zyskałam swobodę działania. Z uwagą przyjrzałam się ławeczce.
Posadzka altanki wyglądała na nienaruszoną. Zgodnie z instrukcjami Pawła domacałam się wajchy pod spodem, przekręciłam ją w dół, nawet lekko poszło, a miałam obawy, że w ogóle się nie ruszy, bo może zardzewiało albo w ogóle zdechło ze starości. Zeszłam niżej, do tej drugiej ławeczki. Ktoś jej chyba musiał czasem używać, bo pokrzywy wydały mi się nieco zdewastowane, a dzikie wino było odgarnięte. Jedna śruba, mocująca ją do betonowego podłoża, wylazła odrobinę do góry, śrubokręt przezornie wzięłam ze sobą, rozmiar miał na byka, ale taki właśnie, był tu potrzebny, przelotnie pomyślałam, że pomysł w ogóle niegłupi, śrubokręt zamiast klucza… Wykonałam pół obrotu, przycisnęłam, zgadzało się wszystko. Część muru obok ławeczki obróciła się ze zgrzytem i chrzęstem na trzpieniach, ukazując wąskie przejście. Poświeciłam latarką w głąb, zastanowiłam się, co i gdzie może mi się zawalić na głowę, po czym z determinacją, delikatnie i ostrożnie wcisnęłam się w otwór.
Schodki w dół były w porządku. Zeszłam, licząc je nie wiadomo po co, może na wszelki wypadek, dość strome były, jedenaście, prawie niskie piętro. Ujrzałam korytarzyk, przeszłam nim kilkanaście kroków, światło latarki nagle oparło się na czymś i usłyszałam cichy szelest. Zamarłam w miejscu.
Wedle informacji Pawła korytarzyk powinien był zejść jeszcze kawałek w dół, następnie rozszerzyć się w komnatkę, dalej trzema takimi komnatami doprowadzić do głównego budynku i zakończyć się apartamentem pod piwnicą. Wyjście do góry we dworze znajdowało się akurat tam, gdzie przed godziną widziałam skrzynki i deski. W apartamencie i komnatach wrzała nie tak dawno wysoce naganna praca, niegdyś stała drukarka, potem kserokopiarka albo też inne podobne urządzenia, leżał zmagazynowany papier, rożne farby, niewątpliwie także gotowa produkcja, od której oko miało prawo zbieleć. Obecnie powinny się tam znajdować co najmniej ślady tej nielegalnej działalności, możliwe, że także starannie poukrywane narzędzia pracy i jej efekt końcowy, możliwe, że coś więcej, co wskazywało na Pawła i co należało zniszczyć. Może nie tylko na Pawła, także na inne osoby, które mnie wcale nie obchodziły, może były tam rzeczy, które należało dostarczyć władzom…
Nie dowiedziałam się, co to było i nie dotarłam do żadnej komnatki. Przede mną był zawał, świeży chyba, bo ziemia jeszcze osypywała się z szelestem. Strop pękł, załamał się, popatrzyłam uważniej, wzmocniony był co parę metrów deskami, reszta stanowiła zwyczajną, długą dziurę w ziemi. Deski zgniły, coś załatwiło sprawę, pewnie woda, poleciało zabezpieczenie, a za nim reszta. Nastąpiło to pewnie przed chwilą, może jeszcze wcale nie przestało lecieć, może zarwie się dalej, nie daj Boże za moimi plecami…
Trochę mnie zadławiło. Ostrożniutko, delikatnie, starając się niczego nie dotykać i zgoła wstrzymując oddech, krok za krokiem wycofałam się tyłem. Bałam się nawet odwrócić. Poświeciłam do góry, w tej części korytarzyka zabezpieczenie jeszcze się trzymało, ubitą ziemię podpierały deski zbite na kształt krążyny, bo sklepienie było półokrągłe. Najmocniejsze forma, ale co z tego, widać było, że te deski zmurszały i tkwią na miejscu chyba siłą woli. Lada chwila powinny również polecieć, zejście w te podziemia od strony altanki najwyraźniej w świecie przestało istnieć.
Jadąc tutaj, wrzuciłam wprawdzie do skrzynki list, napisany w pośpiechu do mojej teściowej, z informacjami, dokąd się wybieram, ale gdyby to wszystko zarwało się na mnie, wątpliwe, czy pod zwałami gruntu doczekałabym pomocy jako tako żywa. Ulga, jakiej doznałam, kiedy w powolnym marszu tyłem wymacałam nogą pierwszy stopień, nie da się zgoła opisać. Ten fragment przejścia był już porządnie obmurowany, po schodach mogłam iść do góry przodem. Nie weszłam, wniosła mnie na skrzydłach siła nadprzyrodzona. Widoczne w zmierzchu pokrzywy, o które się od razu oparzyłam, wydały mi się najpiękniejszymi roślinami świata.
Zamknęłam wejście. Mechanizm działał. Pozostawienie otworem tej pułapki wydało mi się niewskazane pod każdym względem i z rozmaitych przyczyn. Usiadłam na ławeczce, otarłam pot z czoła, sprawdziłam, czy nie farbuję i zaczęłam odzyskiwać równowagę.
Zawalenie się korytarzyka od tej strony nie oznaczało wcale, że i tamta druga strona też jest niedostępna. Komnatki były podobno wykonane staranniej, przez piwnice zapewne wciąż jeszcze można się było do nich dostać. Jak dotąd, nie spełniłam zadania i powinnam kontynuować penetrację, Bóg raczy wiedzieć jak, skoro dom zamknęli. To znaczy, zamknęli drzwi wejściowe, ale były tu także inne drzwi, wiodły z jadalni na taras, oszklone, kiedyś nie miały krat, może nie mają ich nadal…
Zapaliłam drugiego papierosa, uspokoiłam się, wypchnęłam z siebie poczucie niebezpieczeństwa. Zaczęła mnie ogarniać coraz silniejsza irytacja. Cholery można dostać z tymi chłopami, jak nie jeden, to drugi, po jakiego diabła ja się pozwalam wpędzać w takie kretyństwa?
Rozważałam tę skomplikowaną kwestię przez parę minut, po czym podniosłam się i udałam na taras. Robiło się coraz ciemniej, ale po drugiej stronie budynku świeciła jakaś lampa. Oszklone drzwi były bardzo porządnie zamknięte, zawahałam się przed tłuczeniem szyby i pomyślałam o oknach. Obeszłam dom dookoła, znalazłam jedno otwarte. Małe i wąskie, należało do komórki przy kuchni. Przywlokłam kilka cegieł, parter był tu wysoki, na coś musiałam się wspiąć, jeśli chciałam uniknąć skakania, łapania się za parapet i zdzierania skóry z rąk i nóg. Wlazłam na cegły, zajrzałam, poświeciłam, ujrzałam w głębi drzwi do kuchni, na szczęście uchylone.
Byłam już w połowie drogi, kiedy usłyszałam warkot. Ktoś nadjeżdżał, obejrzałam się, zobaczyłam zbliżające się światła. Nie furgonetka, osobowy samochód. Przyśpieszyłam przełażenie dość gwałtownie, nic gorszego, niż dać się złapać w takiej idiotycznej pozycji, mogłabym ewentualnie wierzgać, ale to radość krótkotrwała. Przecisnęłam się przez wąskie okienko i wylądowałam na podłodze schowka, głową w dół. Zdążyłam w ostatniej chwili, światła omiotły ścianę budynku i samochód zatrzymał się przed bramą. Silnik zgasł, zapanowała cisza.
Zbierałam się z podłogi powoli, żeby nie robić hałasu, leżały tu jakieś rupiecie, musiałam je obmacywać, bo świecić chwilowo nie należało. Z samochodu ktoś wysiadł, trzasnęły drzwiczki, usłyszałam szczęknięcie skobla, skrzyp bramy, kilka ostrożnych kroków po rozsypanym gruzie i znów wszystko umilkło. Tamten ktoś się nie ruszał, zamarłam również, niepewna jego zamiarów i zaniepokojona, że może dostrzegł z daleka błysk mojej latarki i skrada się teraz, żeby mnie zaskoczyć. Kto to w ogóle jest? Osobowy samochód, tamci odjechali furgonetką… Ale miał klucz od bramy…
Dźwięk, który rozległ się nagle na dziedzińcu, zmroził mi krew w żyłach. Był jakiś dziwny, do niczego nie podobny, głośny, przenikliwy, chociaż chrypiący i zawierał w sobie wyłącznie literę e. Zabrzmiał, powtórzył się i połączył z ludzkim głosem.
— A pódziesz! — wrzasnął ktoś wściekłym szeptem. — Won, cholero!
Dziwny dźwięk znów się rozległ, chrypiał przeciągle raz za razem, zaryzykowałam, podniosłam się na nogi nieco żwawiej, bo tamto coś mnie zagłuszało, jednym okiem wyjrzałam przez okienko.
Jezus Mario, koza… !
Wielka, czarna koza z wyjątkowo agresywnymi, sterczącymi rogami atakowała jakiegoś faceta, mecząc przy tym przeraźliwie. Surrealizm, jak Boga kocham… Facet uskakiwał przed nią i opędzał się, ona zaś z dzikim uporem usiłowała wziąć go na te wielkie, prawic proste rogi. Co tu robiła, Bóg raczy wiedzieć, pewnie przyszła ze wsi, może została specjalnie znęcona, żeby stróżować zamiast psa. Którędy wlazła, ogrodzone przecież… Nie była uwiązana, miała pełną swobodę działania. Zręczność, jaką wykazywała, była wręcz niewiarygodna. Dziedziniec zawalony był wszelkim budulcem i rozmaitymi odpadkami, omijała je z gracją, niczego nawet nie trąciła kopytkiem i twardo pracowała nad facetem. Udało jej się zaczepić połę marynarki i rozdarła mu kieszeń. Facet chwycił jakiś drąg, próbował ją rąbnąć, ale nie było siły, istna baletnica, zgoła cyrkówka, unikała drąga, jakby miała w sobie radar.
— Poszła, ty świnio! — sapał z furią, wyraźnie podszytą rozpaczliwym popłochem. — Won, żebyś zdechła, ty kurwo głupia! Odpieprz się! Ja cię zarżnę własną ręką, czego ty chcesz ode mnie, paszoł won, zarazo wściekła!
W świetle lampy scena była doskonale widoczna, wyglądało to jak coś pośredniego pomiędzy walką byków a skocznym tańcem ludowym. Koza miała zdecydowaną przewagę, upór zaś wykazywała nie kozi, a wręcz ośli. Facet w skokach i pląsach starał się zbliżyć do drzwi budynku.
Udało mi się stłumić chichot, po czym z wielkim żalem oderwałam się od przedstawienia. Przedmiot niechęci kozy zamierzał wejść do domu, gdyby utkwił na parterze, uniemożliwiłby mi przejście do piwnicy. Może w ogóle tu nocował. Miałam ostatnią okazję, we dwoje z kozą robili dość hałasu, żebym się nie musiała przejmować. Mogłam sobie nawet poświecić, najwyraźniej bowiem nie widział nic dookoła, tylko te ostre, wojowniczo nastawione rogi.
Trochę po omacku, a trochę przyświecając sobie pod nogi, przemknęłam do klatki schodowej i ruszyłam w dół. Przedarłam się przez resztki waty szklanej i jakieś rury, przedostałam do pomieszczenia, w którym znajdowało się ukryte zejście do podziemi. Zatrzymałam się i posłuchałam, dźwięki dobiegały przez okienko pod stropem.
Wojna z kozą trwała, ale zbliżała się do drzwi. Wśród wściekłych okrzyków i gniewnego meczenia usłyszałam grzechot zamka, prawdopodobnie jedną ręką się opędzał, a drugą przekręcał klucz. Do tych drzwi też miał klucz, a zatem był tu prawnie i legalnie, w przeciwieństwie do mnie…
Wdarł się wreszcie do wnętrza i gruchnął za sobą drzwiami, odgradzając się od kozy. Usłyszałam go na schodach, schodził w dół, też do piwnicy, mamrocząc coś pod nosem i sapiąc. No, owszem, szczuplutki nie był, te pląsy musiały dać mu trochę do wiwatu, powinien chyba codziennie spotykać się z tą kozą, traktując to jako kurację odchudzającą.
Dałam sobie spokój z jego nadwagą, bo znalazłam się w zdecydowanym niebezpieczeństwie. Szedł tu, akurat do tego pomieszczenia, powinnam się schować, gdzie, u diabła?! Rupieci było dużo, ale wszystkie pod nogami, w dodatku nie widziałam ich wyraźnie, a sama świecić już nie mogłam, wróg był tuż. Wcisnęłam się w kąt za jakimiś deskami.
Ściśle biorąc, postanowiłam wcisnąć się w ten kąt i zamiar nawet spełniłam, ale wypchnęło mnie stamtąd w jednym mgnieniu oka. Na karku, na szyi, na głowie poczułam nagle zwoje pajęczyny i razem z tą pajęczyną coś, co z pewnością było pająkiem. Nie mam przesadnej abominacji do pająków, ale ten niespodziewany, bezpośredni kontakt okazał się silniejszy ode mnie. Szarpnęłam się odruchowo, miotnęłam do przodu i dokładnie w tym momencie kozi wróg zapalił w piwnicy światło. Nie był to blask potężny, zaledwie żaróweczka pod sufitem, ale wystarczyło.
Mój ruch zwrócił jego uwagę. Spojrzał na mnie, na moment skamieniał, wydał z siebie jakiś przedziwny odgłos, zachłyśnięcie jakby, zdążyłam sobie uświadomić, że dokładnie taki dźwięk wydaje odetkana gwałtownie rura kanalizacyjna, rzucił się do tyłu, zaczepił nogą o którąś rurę i runął na wznak, waląc łbem w pierwszy stopień klatki schodowej.
Matko jedyna moja…!
Dopadłam go w panice. Tego tylko mi jeszcze brakowało, żeby się zabił, o Mikołaja już jestem podejrzana, o jego babę pewnie też, teraz trzeci trup, trzeciego już by mi chyba mi darowali. Czego się w ogóle rzuca, epileptyk, czy co? Może naprawdę cierpi na jakieś konwulsje, koza go zdenerwowała i proszę, na mnie padło… Z łomoczącym sercem, zaniepokojona śmiertelnie, przyklękłam, nie wiedziałam, gdzie go macać, trochę się brzydziłam, nigdy nie miałam w sobie skłonności pielęgniarskich. Oddycha czy przestał…? Do szukania lusterka nie byłam zdolna, przyłożyłam mu do ust szkło latarki, może trochę gwałtownie mi to wyszło, chyba rzetelnie rąbnęłam go w zęby. Szkło zamgliło się od razu, o chwała Ci, Panie, żywy…!
Przemogłam się, pomacałam puls, dotknęłam klatki piersiowej przez koszulę, serce mu biło, nawet porządnie i regularnie. Rozbity zatem miał tylko łeb, zastanowiłam się, czy nie zdjąć go z tego stopnia klatki schodowej, ale po namyśle uznałam, że wszelki ruch ma prawo mu zaszkodzić. Kark sobie może nadwerężył albo coś w tym rodzaju, lepiej nie dotykać, od takich rzeczy są lekarze. Ostatecznie mogę mu coś podłożyć.
Wyprostowałam się, rozejrzałam, nic odpowiedniego nigdzie nie leżało, nie będę mu przecież przykładać do rozbitego czerepu waty szklanej albo wapna. Zawahałam się, wspomniałam kuchnię. Potykając się w pośpiechu na każdym prawie stopniu, skoczyłam do góry, w kuchni istotnie były szmaty, liczne, niezbyt czyste, ale wola boska.
Kiedy zeszłam na dół, nieco już wolniej, bo miałam obawy, że znów się potknę i położę ta m obok niego, .czuł się chyba odrobinę lepiej, bo jakby drgnął i jęknął. Wówczas w ułamku sekundy przyszła mi do głowy bez mała powieść—rzeka.
Jestem tu, gdzie miałam być, i mam jedną jedyną okazję wykonać zadanie. Wleźć do podziemi, sprawdzić, co tam jest, wynieść to, ukryć, zniszczyć, ocalić… Drugi raz prawdopodobnie ta sztuka mi nie wyjdzie. Jeśli ten tutaj oprzytomnieje, przeszkodzi mi z pewnością, a co najmniej obejrzy mnie i zorientuje się w sytuacji. Skoro żywy, nic mu nie będzie, nawet jeśli na pomoc lekarską poczeka te pół godziny dłużej, niech sobie zatem poleży spokojnie, a przyglądać się nie musi, nie w teatrze się znalazł i spektakl może go ominąć.
Jeszcze nie skończyłam tego procesu myślowego, a już zdarłam z niego krawat i porządnie, chociaż humanitarnie, związałam mu ręce. Człowiek z rozbitym globusem nie ma prawa być w pełni sprawny fizycznie. Jedną kuchenną ścierkę podłożyłam mu pod głowę, drugą omotałam twarz w połowie, pamiętałam, że powinien oddychać, co do nosa, istniały pewne wątpliwości, ale zostały mu usta. Szczęki sobie nie wybił, może je otwierać. Pod nogami plątał mi się foliowy sznurek, chwyciłam go, przywiązałam te spętane krawatem ręce do nóg, nie było to mocne i trwałe, ale na kwadrans powinno wystarczyć. Mnie też kwadrans powinien wystarczyć.
Zdenerwowanie wzmogło moje siły, usunęłam skrzynki, deski i worki. Najwięcej kłopotu przyczyniły mi stare armatury sanitarne, ciężkie jak piorun, nie dałam rady ruszyć ich hurtem, razem ze skrzynią. Musiałam powyjmować po jednej i poodrzucać. Odsunęłam skrzynię, nawet pusta wymagała wysiłku. I wreszcie dostałam się do niewidocznej pod kurzem i śmieciami klapy w dół.
Paweł wyjaśniał porządnie i z sensem. Znalazłam odpowiednie elementy mechanizmu, niby proste, ale nie do odgadnięcia przypadkiem, zastosowałam pełną instrukcję obsługi, klapa pyknęła i odskoczyła lekko w górę. Ze zgrzytem gruzu, który dostał się wszędzie, szarpnęłam ją i otworzyłam, wytężając siły, bo też była ciężka. Należało przedtem przeprowadzić intensywny trening, albo wziąć ze sobą towarzystwo w postaci na przykład Niny Dumbadze. Poświeciłam w dół, ujrzałam schody.
Ryzyk—fizyk, zeszłam. Znalazłam kontakt i zapaliłam światło, rozbłysło wszędzie jasnym blaskiem. W pierwszej komnatce, rozmiarów raczej komórki, nie było nic, w następnej chyba wszystko.
Rozglądałam się jeszcze po obcych mi urządzeniach, zastanawiając się, czego i gdzie szukać, bo kserokopiarka Pawła nie dotyczyła i nie obchodziła mnie wcale, kiedy zza otwartych drzwi do dalszych pomieszczeń coś usłyszałam. Szelest? Jęk? Jakieś szuranie…?
Znieruchomiałam nadsłuchując, a dziwne mrowie latało mi po kręgosłupie. Odgłos się powtórzył, nie umiałam go rozpoznać. Ostrożnie, na palcach przeszłam dalej, skradając się bezgłośnie. Niebezpieczeństwo zawalenia tu nie groziło, komnatki były zbudowane solidnie. Jeszcze jedna, cała zastawiona jakimiś pakami, z niej wejście do znajomego korytarzyka, z głębi korytarzyka dźwięk dobiegł po raz trzeci.
Poświeciłam do góry, bo instalacja elektryczna już się skończyła. O kurza twarz! Z jednej spróchniałej kraźyny wisiały strzępy, inne jeszcze się trzymały, ale widać było, że ostatnim wysiłkiem. Coś tam się jednak dalej działo, skoro dochodził hałas, a nie oznaczał samego osypywania się ziemi.
Wciąż na palcach, nie oddychając, przeszłam kilkanaście kroków, czujna na każdy szmer za plecami i ujrzałam widok przerażający.
Zawał sięgał aż tutaj. Ziemia, przemieszana z kawałkami drewna, wypełniała całą przestrzeń i radykalnie odcinała dalszą drogę. Spod czarnych zwałów wystawało pół człowieka.
Odrętwienie trwało krótko, a nadzieja, iż jest to trup, któremu już i tak nic nie pomoże, zdechła w sekundę po zabłyśnięciu. Jęknął, podlec. Był żywy, tylko dokładnie przysypany, głowę miał na powietrzu, a nogi pod gruntem. Czy ja tu przyszłam w charakterze ekspedycji ratunkowej?
Nikłe światło wpadło przez odległe o kilkanaście metrów drzwi do komnatki. Zapaloną latarkę ostrożnie ulokowałam na zboczu zwałowiska, bo potrzebne mi były obie ręce. Bez względu na to, co o tym wszystkim myślę, na stracenie tego kretyna przecież nie zostawię, a pojęcia nie mam na razie, czy można tu wpuścić gliny. Nie zdążyłam spenetrować pomieszczeń…
Obejrzałam te pół człowieka w skupieniu, po czym delikatnie, z czuciem, spróbowałam go pociągnąć za ramiona dla sprawdzenia, w jakim stopniu jest zaklinowany. Był zaklinowany rzetelnie. Rozejrzałam się, znalazłam odłamane pół deski.
Dzięki studiom, nie tak wyłącznie artystycznym, o budownictwie miałam jakieś pojęcie. Blade, bo blade, ale jednak. Znalazłam więcej drewna, wygrzebaną dziurę podparłam zdewastowanymi deskami, człowieka objawiło mi się już dwie trzecie, jeszcze tylko jego nogi od bioder pozostały niewidoczne. Ponownie spróbowałam pociągnąć go za ramiona.
Musiało mu to chyba zaszkodzić, bo jęknął strasznie, zipnął i otworzył oczy. Moja twarz znajdowała się nad nim, spojrzał, przez chwilę patrzył mętnie, a potem w jego wzroku pojawił się wyraz tak śmiertelnego przerażenia, jakiego nie widziałam nigdy w życiu. Sama się przestraszyłam.
— Co? — spytałam nie bardzo łagodnie i schyliłam się niżej, nie mogąc zrozumieć chrypliwego szeptu.
— Dlaczego? — usłyszałam i brzmiało to bez granic rozpaczliwie. — Dlaczego piekło…? O mój Boże, myślałem, że czyściec… Panie Boże, dlaczego piekło…?
Dziwne. Zwaliło mu się na nogi, głowę ma nietkniętą, a najwyraźniej zwariował. Od czego niby, od wstrząsu? Subtelniś psychiczny się znalazł…
— Zamknij się! — warknęłam cichym głosem, bo krzyki w tym miejscu były niewskazane. — W coś ty te kopyta wetknął, cholera żeby to wzięła…
Nie zważając już na gadanie obłąkańca, przystąpiłam ponownie do pracy. Rychło natknęłam się na przeszkodę. Jedna z tych zdemolowanych krążyn upadła mu na nogi tuż pod kolanami, przygniotły ją zwały gruntu, na moje oko, dociśnięta została co najmniej dwiema tonami pięknej ziemi ogrodniczej. Leżało draństwo na sztorc, jeśli jeszcze nie połamało mu kości, połamie lada chwila.
Spociłam się, więcej chyba ze zdenerwowania niż z wysiłku, przeklęta ziemia leżała luzem, osypywała się przy każdym odgarnięciu. Na myśl, że zawali się reszta, doznałam przypływu sił zgoła nadziemskich, sprawność umysłowa też mi się wzmogła, gorączkowo wyszukiwałam dalsze kawałki desek, podstawiałam jak najbliżej krażyny, byle ją przewrócić na płask i już się może uda wywlec stąd tego niefartownego barana. Tylko spokojnie, delikatnie, nie naruszyć całości…
Udało mi się. Uwięźnięty pechowiec ponownie odzyskał przytomność. Pomacałam ręką, krążyna ciągle leżała mu na nogach, ale już bez tego straszliwego nacisku, kawałki drewna podpierały ją z boku, lada sekunda pokruszą się i rozlecą, trzeba wykorzystać ten jedyny moment…
— Za co…? — jęczał przytłamszony głupek chrypliwym szeptem. — Miej litość, zmiłowanie boże, weźcie tego diabła, na chwilę, chociaż na chwilę… Dlaczego to piekło jest takie, o Jezu, ratuj…
— Zamknij gębę, cepie, pchnij się trochę! — zażądałam wściekle, starannie pilnując, żeby też szeptać, i ujmując go za ramiona. — Ja pociągnę, a ty wyłaź, rękami się podeprzyj, jak nogami nie możesz, jazda!
Zaparłam się, pociągnęłam z całej siły, rezygnując z ostrożności, bo naprawdę stworzyłam mu tylko moment ulgi. Zgłupieć zgłupiał, ale może z tego obłędu zrobił się posłuszny albo instynkt w nim zadziałał, bo spełnił rozkaz. Dopomógł w tym wyciągnięciu, udało mi się metodą szarpnięć wysunąć go spod zwałów ziemi, po czym natychmiast drewno szlag trafił i grunt posypał się na nowo. Na szczęście na nogi zleciało mu tylko trochę czarnoziemu luzem.
Nie poprzestałam na tym sukcesie, szarpnięciami posuwałam go coraz dalej. Jęczał strasznie, aż wreszcie znów stracił przytomność. Własnymi siłami dowlokłam go do komnatki i usiadłam na byle której pace, osłabła doszczętnie.
Po dość drugiej chwili przypomniało mi się, że widziałam tu kran. Podniosłam się nieco chwiejnie, odkręciłam, poleciała woda, niech to piorun spali, gorąca. W dodatku zardzewiała. Nie miałam czasu czekać, aż się oczyści i wystygnie, jakiś drobny fragment mojego umysłu zastanawiał się, skąd gorąca, pewnie mają własną kotłownię i palą, bo jest jesień, remontują, tynki muszą im schnąć, farby też, wolą, żeby im było ciepło, co mnie to zresztą obchodzi… Wzięłam to brązowe świństwo w dłonie i nalałam mu na głowę.
Wątpliwe, czy pod wpływem gorącej wody, ale jednak przytomność odzyskał. Przyjrzałam mu się, chudy, kędzierzawy, oczy głęboko osadzone, cienki nos, czy ja go przypadkiem już kiedyś nie widziałam…? Gęba wydaje mi się znajoma… Tak, Chryste Panie, parę lat temu, młodszy był, nie szkodzi, już go pamiętam, fotograf Mikołaja…! Schyliłam się gwałtownie, obejrzałam profil, zgadzało się! To on wyleciał z domku bagażowego…!
Patrzył na mnie szeroko otwartymi oczami, w śmiertelnej panice i udręce.
— Gdzie torba? — warknęłam okropnie. — Zabrałeś torbę Mikołaja, cóżeś z nią zrobił, pacanie?! Jak leży pod tym zwałowiskiem, przysięgam, zabiję cię!
Wydał z siebie głos. Jąkał się i chrypiał.
— Proszę diabła… Ja nie… To pomyłka… Dlaczego piekło…? Za co…? Na ile, jak długo, miejcie jakieś miłosierdzie… Wody… Ja proszę… wody…
Byłam pewna, że ta ciecz mu zaszkodzi, ale nagle przypomniałam sobie, że nie znajduję się w Warszawie. Muszą tu mieć własne ujęcie, może ona źródlana, czort bierz, brązowe niech zleci i jakoś przetrzyma. Odkręciłam kran, odczekałam, brązowe zbladło, po chwili zaczęło lecieć przezroczyste i bezwonne, chociaż ciągle gorące, woda chyba, czysta i nieszkodliwa. Znalazłam jakiś słoiczek trochę zakurzony, uniosłam mu ten głupi łeb, napił się z wysiłkiem. Zaczęło mi się wydawać, że rozumiem, co mówi, jest przekonany, że umarł i znajduje się w piekle. Ciekawe dlaczego, tyle na—grzeszył, czy co? W piekle powinno być raczej czarno, może w jasnym oświetleniu te majaki mu przejdą… ?
Zamknął oczy, głowa mu opadła i stuknęła o beton. Wciąż z zamkniętymi oczami, zaczął znów szeptać.
— Ja wiem, zimnej nie macie… Co teraz? Dobra, odwalcie wszystko… Jezu, i tak do końca świata…
— Przestaniesz bredzić czy nie? — rozzłościłam się. — Rusz tymi kopytami, niech wiem, czy masz połamane!
Oprzytomnij w ogóle, ty ośle denny, żyjesz, wcale nie umarłeś! Rozejrzyj się, znasz ten lokal!
Otworzył oczy gwałtownie, przez chwilę patrzył na mnie. niedowierzająco, a potem zastosował się do polecenia. Głową mógł poruszać swobodnie, popatrzył dookoła, znów spojrzał na mnie.
— Jak to…? — powiedział i był już w tym cień nadziei.
— Tak to. Żyjesz i jesteś ciągle na tym świecie, a nie na tamtym.
— A ty… nie jesteś diabeł?
— Kretyn szczytowy.
— To dlaczego… takie czarne… A, Murzynka? Skąd Murzynka, dlaczego…?!!!
Mimo sytuacji, raczej dość uciążliwej, złożyłam sobie gratulacje. Przebranie było doskonałe. Równocześnie ujrzałam nagle na ścianie własny cień, któreś z tych cholernych warkoczyków wymknęły się z uwięzi i sterczały do góry, tworząc najprawdziwsze rogi. Zrozumiałam, skąd mu się wzięło piekło.
— Przypadkiem tu jestem — powiedziałam stanowczo.—1 mam co innego do roboty, niż się cackać z paranoikiem. Przyswój sobie, że uszedłeś z tego z życiem i odpowiadaj na pytania, bo mi czasu brakuje. Po coś tu przylazł?
Milczał przez chwilę.
— Nie powiem.
— To cię zostawię i zdechnij sobie. Gdzie masz torbę Mikołaja?
— W domu. Tam było o tym. O tej altance… Ciemno mi się w oczach zrobiło, bo pomyślałam wszystko razem. Bez względu na trudności muszę go stąd wywlec, żeby się dostać do piekielnej torby. Ten na górze już może oprzytomniał i porozwiązywał sznurki i krawaty. Nie daj Bóg, zamknie klapę do podziemi i na nowo nawali na nią ten cały wagon armatury. To głupie tutaj nie chce gadać, za mało mam czasu na porządne przeszukanie, są tu jakieś materiały na Pawła, czy nie?! Boże, zmiłuj się, jełop z piekła o Pawle może nic nie wiedzieć, za młody, nie będę go przecież uświadamiać!
— Mów, co tu jest? — zażądałam z energią. — Są dowody przeciwko tobie? Mnie nie zależy, możemy je zabrać.
Kiwnął głową. Wyglądało na to, że nagły powrót z tamtego świata oszołomił go i ogłupił doszczętnie. Łypał błędnym okiem na wszystkie strony, w końcu utkwił spojrzenie w żelaznej szafie, stojącej pod ścianą. Nie pytałam dalej, podniosłam się, szafa była zamknięta, obejrzałam się na głupka, uczynił ruch w kierunku kieszeni i powstrzymał się. Próbował mi przeszkodzić, kiedy grzebałam w jego wdzianku, ale miał za mało siły. Wydłubałam trochę ziemi, papierosy, zapałki, bilet autobusowy i spięte spinaczem kluczyki. Jeden pasował do szafy, otworzyłam grube, ciężkie drzwi.
Wewnątrz leżały na półkach liczne pliki banknotów i nic więcej. Jedna półka, najniższa, była zupełnie pusta.
— Macałeś ten cały szmal? — spytałam gniewnie i z naganą. — Każda sztuka ma twoje odciski palców? O co chodzi?
Przerażenie znów pojawiło mu się we wzroku i na twarzy. Coś sobie przypominał, panika się wzmogła. Spojrzał na wejście do korytarzyka.
— Ja to zabrałem — wyszeptał. — Rany… To jest tam…
— Szlag jasny żeby to trafił — powiedziałam w przestrzeń. Nie wdawałam się dalej w pogawędki z idiotą. Niepokój mnie szarpał zatrutymi szponami, zostawiłam go bez słowa, przebiegłam przez pozostałe pomieszczenia i wylazłam na górę. Kozi matador z rozbitym czerepem wyraźnie odżywał, poruszał rękami i nogami, przytomność odzyskał już z całą pewnością i próbował się uwolnić. Miałam do wyboru, wykończyć go gruntownie, albo zmyć się z tego miejsca razem z tamtym cepem, który, zdaje się, wiedział wszystko. Wróciłam na dół.
— Słuchaj, kotek — powiedziałam, bliska szaleństwa z furii. — Ja cię na plecach nie wyniosę. Jeśli chcesz ratować życie, skup silną wolę i rusz się, do ciężkiej cholery!
Moje nagłe zniknięcie musiało przerazić go śmiertelnie, bo wykazał dobre chęci z dziką gorliwością. Spróbował poruszyć nogami i jęknął przez zaciśnięte zęby, a pot mu wystąpił na czoło. Wedle mojego rozeznania połamane nie były, ale kości mogły mu gdzieś tam pęknąć. Boli podobnie, chociaż krzywda mniejsza. Podparł się rękami, usiadł, reszta była mniej więcej w porządku, tylko na tyle głowy miał guza.
— Na schody wejdziesz na czworakach — zadecydowałam. — Podeprę cię. Rąk używaj, każda małpa potrafi. Nie wiem jak ty, ale ja stąd muszę wyjść, chcesz zostać, proszę bardzo…
Nie chciał zostać do tego stopnia, że zdobył się na wysiłki zgoła nadludzkie. Jęcząc ciągle i klnąc raczej dość monotonnie, zacząć wyłazić do góry, głównie rękami. Nogi wlókł za sobą. Podpierałam go skutecznie, mniej z dobrego serca, a więcej z wściekłości. Zapaskudził mi sprawę i chyba go bardzo nie lubiłam.
Zostawiłam go, zziajanego, dyszącego, osłabłego od wysiłków, a zapewne także i z bólu i jeszcze raz wróciłam na dół. Zatrzymałam się na środku tej gęsto umeblowanej komnatki i rozejrzałam porządniej.
— Myśleć! — zażądałam sama od siebie. — Myśleć, do wszystkich diabłów! Co powinnam tu znaleźć, zabrać stąd, zabezpieczyć…
Wśród licznych maszynerii co najmniej jedna musiała być drukarką. Udało mi się rozpoznać powiększalnik. Kserokopiarki były dwie, chyba że jedno z tych urządzeń myliło swoim wyglądem. Żaden z przedmiotów nie pasował mi do Pawła, z całą pewnością nie dotykał zwałów papieru, gotowej forsy, tych kserokopiarek, które pojawiły się jako sposób produkcji już po jego wyjeździe. Szukałam rysunków, powinny być duże…
Znalazłam je w kącie pomiędzy szafami. Stały, luźno zwinięte w wielkie rulony, kilka sztuk, nie miałam teraz czasu zastanawiać się, który z nich robił Paweł. Zabrałam wszystkie, zwijając ciaśniej, bo nie zamierzałam ich używać. W jednej szafie na dole leżało coś, co nie było pieniędzmi, wygarnęłam to na wszelki wypadek, zrobiło mi się ciężko i miałam pełne ręce makulatury. Należało przezornie wziąć ze sobą jakąś torbę albo siatkę, gorączkowo sprawdziłam w torebce, owszem, była na dnie reklamówka, nawet duża, ładnie złożona w kostkę i pochodząca z granicznego sklepu pomiędzy Danią i Niemcami. Część się w niej zmieściła, reszta nadal sprawiała mi kłopoty. Pamiętałam o matrycach, jednej Paweł dotykał, mówił, że jest to cienkie dosyć, jakby aluminiowe. Gdzie, u diabła, mogą to trzymać…?
Jedna szafa była zamknięta. Wpadłam w furię, wbiłam w szparę pod drzwiami swój śrubokręt, podważyłam, wyskoczyły z zawiasów. Dźwignia to dobra rzecz, odłamałam je przy zamku, okazało się, że uczyniłam słusznie, bo na półce leżała większa ilość srebrnych płatków. Udało mi sieje zgiąć na pół i również wepchnąć do torby. Któryś drobny fragment umysłu entuzjastycznie chwalił mnie za lenistwo, nie chciało mi się czernić rąk i miałam rękawiczki, czarne, cieniutkie, idealne wręcz do takiej roboty. Moich odcisków palców nikt tu nie znajdzie, to pewne, mogę sobie pozwalać…
Przyszło mi na myśl, że chyba dewastuję właśnie tej szajce cały warsztat pracy. Zostawili to beztrosko, zapewne w mniemaniu, iż sposób wejścia nikomu nie jest znany. O zawaleniu się korytarza jeszcze nie wiedzą. Powinno się może wykorzystać chwilę ich zaskoczenia, gliny są tu niezbędne, gdzie do cholery, ten gach teściowej?! I gdzie szajka?! A, właśnie, jeden z nich, być może, leży pod schodami…
Z całym kłopotliwym i ciężkim nabojem wylazłam na górę.
— Zamknij się! — wysyczałam do jęczącego chudzielca. — Cicho bądź, mamy towarzystwo! Może nas usłyszeć!
Otworzył oczy, bo przedtem miał zamknięte i na mój widok wzdrygnął się wyraźnie. Uświadomiłam sobie, że w żaden sposób nie zdołam wywlec go stąd razem z tym śmietnikiem w objęciach. Nie ma siły, dwa rzuty będą.
— Skończ z tą orkiestrą i przestań stękać! — rozkazałam surowo. — Cierp w milczeniu, wróg podsłuchuje. Zaraz wrócę.
— Nie! — wrzasnął szeptem. — Nie zostawiaj mnie tu! Ja się ruszę, pójdę z tobą! Niechby nawet do piekła, ale tu nie chcę!
— Jak, ty baranie boży? — zawarczałam ze stężoną furią i natychmiast uzyskałam odpowiedź. Odwrócił się tyłem do przodu i ze zdumiewającą szybkością zaczął się posuwać na tyłku, podpierając się rękami i wlokąc nogi za sobą. Zęby miał zaciśnięte i wydobywały się z niego tylko ciche syki.
Zaaprobowałam metodę. Poszłam szybciej, ten drugi na schodach leżał nieruchomo, przyjrzałam mu się z niepokojem, bo mógł ponownie walnąć łbem i zaszkodzić sobie nieodwracalnie. Nie, jednak nie zdechł, był żywy, trwał w przyczajeniu, oddychając płytko i cichutko. Musiał nas usłyszeć, nie wiedział, co się dzieje, bo szmaty z oczu zedrzeć nie zdołał i nic nie widział, widocznie zatem przeczekiwał. Niech przeczekuje, załatwię mu co trzeba za chwilę, jak tylko wydostanę się z tego upiornego miejsca, które, diabli wiedzą dlaczego, okazało się jednym kłębowiskiem pułapek.
Hipotetyczny fotograf Mikołaja dojechał na tyłku do drzwi, obejrzał się i zamarł.
— Kto to? — wycharczał cichutko na widok nieruchomej postaci.
Zatkałam mu gębę ręką. Papiery wypsnęły mi się z objęć i przysypały go porządnie. Pozbierałam je, szaleństwo we mnie rosło, a wydawałoby się, że już wcześniej osiągnęło szczytowe rozmiary, gestami wskazałam mu schody, musiał wyleźć na górę, omijając tamtego. Skoczyłam pierwsza, odłożyłam uciążliwe brzemię, wróciłam, pomogłam kretynowi. Zrozumiał potrzebę zachowania ciszy, nawet nie sapał, słabł tylko chwilami i zdaje się, że w takich momentach nie okazywałam tkliwości, możliwe, że nawet wór kartofli czułby się źle traktowany. Co sobie myślał tamten drugi, zamarły, Bóg raczy wiedzieć, nie zamierzałam teraz wnikać w jego poglądy i doznania.
Kiedy dotarłam wreszcie z całym balastem do drzwi wyjściowych, przypomniałam sobie o kozie i wyraźnie poczułam, że tego już dla mnie za wiele.
Wyjrzałam. Stała, cholera koszmarna, na środku dziedzińca i gapiła się na wejście. Czekała na kolejnego przeciwnika. Byłam skłonna mniemać, że do tego piekła dostaliśmy się razem.
— Siedź tu i czekaj — poleciłam, przy czym własny szept wydał mi się jakiś obcy.
— Bo co?
— Bo zobacz, co tam stoi.
Spojrzał, ujrzał kozę. Popatrzył na nią, potem na mnie, potem znów na nią, łeb mu się obracał jak na rozgrywkach ping—ponga. Przypomniałam sobie, że ten dom był w zasadzie umeblowany, zostawiłam go z całym papierowym bagażem, skoczyłam do wnętrza, zgadzało się, w jadalni leżały pod ścianą zgruchmonione stare zasłony. Chwyciłam jedną, z goryczą pomyślałam, że nie słyszałam dotychczas o kobiecie występującej w charakterze torreadora, i ruszyłam ku kozie.
Zdążyłam podjechać do bramy i zaparkować obok samochodu tamtego rozbitka, a ona jeszcze wyplątywała się z zasłony. Pomogłam tej ofierze zejść ze schodków, skoczyłam po drugą szmatę, w życiu nie miałam tyle roboty, ale chciałam mieć zapas na wszelki wypadek, biegiem przeniosłam makulaturę, chudzielec resztkami sił przejeżdżał na tyłku dziedziniec. Koza wyplątała się wreszcie, ale nie atakowała go, widocznie musiała się zastanowić nad zjawiskiem. Znów mu pomogłam, zdążyliśmy za bramę, zanim oprzytomniała do reszty. Milczeliśmy długą chwilę.
— No dobra, to teraz mów wszystko! —zażądałam, dojeżdżając do szosy.
Poszkodowany głupek siedział koło mnie na daleko odsuniętym fotelu, nogi udało mu się zgiąć i .usiłował głęboko oddychać.
— Kto ty jesteś? — spytał słabo..
— A co cię obchodzi? Pogotowie ratunkowe z nieba.
— Myślałem, że diabeł — wyznał żałośnie. — Jak Boga kocham, myślałem, że szlag mnie trafił i diabeł mnie szarpie… Bardzo cię przepraszam — zreflektował się nagle. — Ja nie jestem rasista, nie mam nic przeciwko Murzynom, ale rozumiesz, nie spodziewałem się… I rogi masz…
— To nie rogi, to włosy — wyjaśniłam z litości.
— Wyglądało jak rogi. Kto to był, tamten… Trup?
— Taki sam trup, jak i ty. Słuchaj, pogadajmy jak ludzie.
Zabrałeś od bagażowego torbę Mikołaja. Skąd wiedziałeś, że tam jest?
— Podglądałem — przyznał po chwili z lekkim oporem. — Mikołaj wiedział, że mnie w tę mierzwę wplątali, ale nie przyznawał się, że wie. Z glinami się w końcu namyślił umówić, zełgałem do niego, wiedziałem, że mi nie daruje. Sam łgał, ale do niego nie wolno było… Ty go znałaś?
— Znałam.
— No to ci nie potrzebuję tłumaczyć. Widziałem, jak coś od niego wyniosła ta jego dziewczyna, co z nią dawno zerwał, motorem byłem. Benzynę brała, zdążyłem zadzwonić… Potem byłem na dworcu, widziałem, że zrobiło się zamieszanie, ona rąbnęła cudzą torbę, to nie była ta od Mikołaja, czatowałem później jak szaleniec, widziałem, że bagażowy ją zabrał, wszystko widziałem. Ja jeden. Podszyłem się.
Przy dzwonieniu się zająknął, dostrzegłam to i zapamiętałam, chociaż zaczął mówić szybciej, prawie gorączkowo. Nie paliło się, miałam czas.
— To wiem — przerwałam mu sucho. — Co było w torbie?
— Dowody na mnie. I napisane, że reszta tutaj, wszystko inne, cała melina. Więc przyjechałem poszukać…
— A do kogo dzwoniłeś? — spytałam bezlitośnie i zanim skończyłam pytanie, już właściwie odgadłam odpowiedź. — Ci dwaj z pakunkiem byli od ciebie? Ci, co tam przyleźli i zaczęli awanturę?
Milczał parę sekund, ale ogłuszony był nieźle i siła woli w nim osłabła.
— Mój brat — wyznał z jękiem. — Ściągnąłem go do pomocy.
— Pakunek był owinięty w płachtę. Skąd miał tę płachtę?
— To nie on miał, to ja. Od Mikołaja. Pożyczył mi, jeszcze w lecie…
Zrozumiałam zjawisko. W pośpiechu chwycili, co mieli pod ręką, padło na płachtę Mikołaja. Gdyby nie ta płachta, nie nabrałabym podejrzeń, możliwe, że zachowałabym się spokojniej, nie waliłabym bykiem, nie kradła torby z narkotykami… Niech jasny piorun strzeli kretyńskie przypadki!
— Jakim cudem zdążyli?
— Z Poznańskiej blisko. Na Poznańskiej mieszkam… Odtworzyłam sobie tę całą sytuację. Błąkałam się po tym dworcu w nieskończoność, mogli zdążyć dziesięć razy. Potem oddałam przeklętą torbę bagażowemu, pół roku wisiałam na słuchawce, sterczałam obok i zastanawiałam się, co zrobić. Z Żoliborza by zdążyli, nie tylko z Poznańskiej! A do głowy mi nie przyszło patrzeć, czy mnie ktoś nie śledzi!
— Dobra, mów dalej.
— Co ma być dalej? Spojrzałem, dowiedziałem się o tym tutaj i przyjechałem od razu…
— Zarwało się, jak przechodziłeś?
— Przez altankę wlazłem, wziąłem rzeczy, chciałem wyjść do piwnicy, ale zaklinowało się czy co, bo klapa nie szła do góry. Zacząłem wracać tą samą drogą i wtedy poleciało nagle, skoczyłem do tyłu i nie przysypało mnie całkiem. Jak długo tam leżałem?
— A kiedy poszedłeś? Od razu po zabraniu torby?
— Prawie od razu.
— No to krótko. Ze dwie godziny albo trzy. Wygląda na to, że pojechałam w godzinę po tobie.
— Nieprzytomny byłem. A potem zobaczyłem diabła… Umilkł, wykończony był kompletnie i trudno się dziwić. Kazałam mu podać dokładny adres, uczynił to bez namysłu, zastanowiłam się, powinnam go właściwie zawieźć do pogotowia, ale na torbie Mikołaja zależało mi szaleńczo. Z Poznańskiej na Hożą blisko…
— Uratowałam ci życie, nie? — warknęłam nieżyczliwie.
— Uratowałaś. Fakt. Cud chyba…
— Za to mi oddasz torbę Mikołaja i możesz nie być wdzięczny. Ten twój brat będzie teraz w domu?
— Nie, ja sam mieszkam. On tylko czekał przy telefonie, bo tak się z nim umówiłem.
— I już go nie ma?
— Nikogo nie ma…
— Bardzo dobrze. Podjedziemy pod twój dom, dasz mi klucze, zabiorę torbę i zawiozę cię na Hożą. O mnie będziesz milczał, przypadkowa osoba jestem, a resztę wyjaśniaj, jak ci się podoba. Bardzo byłeś wplątany w ten interes?
— Nie. Nie wiem. Może i bardzo. Dobierałem kolor, zmusili mnie, bo wtedy jeszcze pornografia była zakazana, a ja robiłem zdjęcia. Dałem się zaszantażować jak kretyn, jak bydlę. Te zdjęcia tam były, taśmy, to teraz leży pod tamtą ziemią, o rany boskie, co zrobić…
— Nic. Łopatką odgrzebywał się nie będziesz. Ja też nie.
Poza tym, pornografia przestała być zakazana. Z tyłu, za nami, leżą papiery z innej szafy. Wiesz, co tam jest?
— Pewno dowody na innych. Ten skurwiel, co tym rządzi, wszystkich trzyma szantażem. Zabrałaś, widziałem, bardzo dobrze…
— To on ten dom kupił i remontuje?
— E tam. Jakiegoś napuścił, co nie ma o niczym pojęcia. Jakby co, za kozła ofiarnego będzie robił, bo nikt nie uwierzy, że sam me wie, co ma w piwnicy. Nikt mi tego nie mówił, sam zgadłem.
— A dlaczego tak to zostało? Nikt nie pilnuje? Nic tam nie robią? Nie boją się, że im tę forsę kto ukradnie?
— Fałszywą? Niech kradnie. Ale też zgaduję, że przerwali robotę, na kołku zawiesili, możliwe, że przez Mikołaja. A co do pilnowania, to po co? Nikt nic wiedział, jak się tam wchodzi. Też bym nie wiedział, żeby nie Mikołaj, mało, że napisał, to jeszcze narysował… Dwóch tylko chyba…
— I nigdy tam przedtem nie byłeś?
— Raz. Zawieźli mnie. Wejście w piwnicy było otwarte i tamtędy weszliśmy, ale nawet nie wiedziałem, gdzie to w ogóle jest. Kolor, mówię, dobierałem… Mnie się zdaje, że oni na tym krzyżyk położyli albo tylko przeczekują. Będzie cisza i przyschnie, to za jakiś czas zaczną na nowo.
— Znasz tych ludzi? Jakieś nazwiska albo co?
— Teraz już tak. Przez Mikołaja… Czy ja te nogi mam połamane? — zaniepokoił się nagle.
— Poruszaj palcami — poradziłam. — Możesz?
— Mogę.
— No to może tylko zgniecione albo nadpęknięte.
— Boli jak cholera.
— Kara boska za głupotę. Klucze od mieszkania dawaj od razu, bo nie będę cię rewidować, jak mi tu zaczniesz zdychać. Brzydzę się, a soli trzeźwiących w samochodzie nie wożę.
Sięgnął do kieszeni, skrzywił się, syknął, wygrzebał klucze i podał mi je z wahaniem.
— Ja te papiery spaliłem — wyznał niepewnie.
— Co…?!
— Z tej torby. Co papierowe, to spaliłem w łazience, nad sedesem. Dolary tam były, pewnie fałszywe, zdjęcia, te zdjęcia sam robiłem… Notatki różne, fotokopie, nie patrzyłem, spaliłem jak leci. Przeczytałem tylko to, co Mikołaj napisał o Pojednaniu, o wejściu, nauczyłem się na pamięć i też spaliłem. Matryce zostały.
Ogłuszył mnie. Nie byłam pewna, dobrze się stało czy źle. Za notatki Mikołaja policja powinna zapewne łeb mu ukręcić, poza tym jakie znów matryce, matryce mam przecież przy sobie…!
— Jakie matryce?
— Miedziane, do pieczęci. I numeratory. Jak on im to rąbnął, pojęcia nie mam, ale chyba to stare… Jedna studolarówka aluminiowa…
Wzdrygnęłam się lekko.
— W torbie to zostało?
— W torbie. Schowane. Nie miałem czasu, więc w takiej szafce stoi, za butami, w przedpokoju…
Zełgał, nie zełgał, nie zamierzałam przeszukiwać jego kawalerki. Upewniłam się jeszcze co do słuszności własnych wniosków i zatrzymałam na Poznańskiej. Znalazłam za butami zieloną torbę Mikołaja, ulgi doznałam niebotycznej, zajrzałam, coś w niej było i to coś decydowało o ciężarze, bo spalone papiery niewiele jej ulżyły. Dostrzegłam telefon, bez namysłu zadzwoniłam do pogotowia policji.
— Żadnych dowcipów nie robię — oznajmiłam stanowczo na wstępie. — w miejscowości Pojednanie, w remontowanym dworze, cztery kilometry za Tarczynem, leży człowiek z bardzo rozbitą głową. Nie może się ruszyć. Potrzebna mu szybka pomoc, bo umrze. Nikt nie załatwi tego równie sprawnie jak policja. Dobranoc.
Wiedziałam, że nagrywają te doniesienia, mówiłam zatem szeptem. Szept trudniej rozpoznać.
— Nazwisko! — zażądała słuchawka, ale odłożyłam ją, nie wdając się w dalszą konwersację, chociaż nie byłam pewna, czy nie należało od razu powiedzieć o melinie w podziemiu. Pohamowała mnie obawa, że coś mogłam przeoczyć i niezbędna okaże się druga wizyta. Zeszłam na dół, zawiozłam tę ofiarę do pogotowia na Hożą, oddałam mu klucze, zawiadomiłam pielęgniarkę, że mam w samochodzie człowieka z uszkodzonymi nogami, po wypadku i na zadane mi natychmiast pytanie odparłam, że nie. Nie przejechałam go. Uszkodził sobie te nogi całkowicie bez mojego udziału, ja zaś wystąpiłam tylko w charakterze samarytańskiej pomocy. Odczekałam, aż wzięli go na nosze i uciekłam.
Nad uzyskanym łupem spędziłam bez mała połowę nocy. W pierwszej kolejności obejrzałam rysunki, studolarówki były dwie, lepsza stanowiła dzieło Pawła, ale nie byłam w stanie ocenić, która to ta lepsza, zniszczyłam zatem obydwie. Wygodniej mi było, niż temu przysypanemu głupkowi, bo moja ciotka miała kominek. Nie najlepiej ciągnął, trochę się nadymiło, niemniej po arcydziele pozostał w końcu sam popiół. Z matrycami poszło o tyle trudniej, że nie dało rady ich spalić. Wyszorowałam je w wannie gorącą wodą, szczotką i mydłem, a następnie nożycami do drobiu pocięłam na najdrobniejsze kawałeczki. Dwie tylko, te z czasów Pawła, resztę zostawiłam w spokoju.
Natychmiast potem przygniótł mnie kolejny problem. W gruncie rzeczy zniszczyłam dowody przestępstwa i poszłam na rękę fałszerzom, policja takich numerów bardzo nie lubi. Popiół z kominka mogłam spokojnie wyrzucić, ale związek między aluminiowymi ścinkami a nożycami do drobiu mojej ciotki wykryją niewątpliwie. Co u diabła miałam teraz zrobić? Wrzucić do Wisły także te nożyce? Nonsens, lepiej usunąć ścinki, najbliższy śmietnik odpada…
Nic na świecie nie było mi już bardziej potrzebne niż moja teściowa i jej gach…
Informacja, że w podtarczyńskiej miejscowości grasuje diabeł, dotarła do kapitana Frelkowicza w imponującym tempie przez czysty zbieg okoliczności.
W tarczyńskim komisariacie znajdował się akurat najzupełniej prywatnie jeden z jego wywiadowców. Nawet w policji zdarza się czasem, że ktoś z pracowników ma wolny dzień i załatwia sobie swoje własne sprawy, wywiadowca zatem załatwiał. Wracał motorem z Radomia i do komisariatu wstąpił po jabłka. Kumpel tamże zatrudniony miał krewniaka—ogrodnika, krewniak—ogrodnik wyhodował nowy gatunek, było o tym dużo gadania, wywiadowca miał obiecane trochę dla spróbowania, skorzystał z okazji, dostał torbę owoców i dokładnie w tym momencie przyszła wiadomość o facecie z rozbitą głową. Osobiście podwiózł kumpla motorem do Pojednania, nie bardzo wierząc w prawdziwość komunikatu i osobiście wysłuchał pierwszych zeznań ofiary.
— Tak ogólnie, to całkiem normalny — raportował nazajutrz o świeżym poranku. — Tyle, że chyba zwariował. Upierał się okropnie, że go diabeł napadł w dwóch osobach, najpierw jako koza czy kozioł, co do kozła, to owszem, nawet się zgadza, na Łysej Górze, zdaje się, diabeł obsługiwał erotycznie czarownice w charakterze czarnego kozła…
— Wyście jeszcze od wczoraj nie wytrzeźwieli? — przerwał ze zgorszeniem kapitan.
— Nie, ja powtarzam jego skojarzenia, prawidłowe miał. A potem druga osoba była ludzka, czarne i z rogami, z tym, że płci nie jest pewien, dopuszcza kobietę…
— Znaczy, diablica — skorygował pouczająco podporucznik Werbel.
— Może i diablica, ale on używał określenia „diabeł”. Powiada, że nie wie, czy ten diabeł go uszkodził. Owszem, przestraszył się, przewrócił, a diabeł go potem związał i omotał szmatami. Twierdzi, że chichotał przy tym szatańsko.
— Nawet logiczne, niby jak ma chichotać diabeł, jak nie szatańsko — wtrącił znów Werbel.
— Uspokójcie się! — zażądał gniewnie kapitan Frelkowicz. — Po jaką cholerę w ogóle przychodzicie mi tu z tym diabłem?!
— Bo jemu się w nerwach wyrwało coś więcej. Jakaś taką uwagę zrobił, powtórzyć nie umiem, bo się mocno jąkał od szoku, ale z sensu wynikło, że diabeł zawsze fałszował forsę. Także złoto. Było złoto, a potem próchno. Fałszowanie mnie tknęło, może nie ma związku, ale na wszelki wypadek mówię. Chciałem się porządniej dowiedzieć, nie dało rady, jak tylko oprzytomniał, wyparł się wszystkiego z wyjątkiem diabła w piwnicy. Nawet z kozła się wycofał, jeszcze tylko trzymał się tego czarnego z rogami w ludzkiej postaci. No, a potem łapiduchy go wzięły i przepadło, łeb miał rozwalony bardzo przyzwoicie.
— Kto to w ogóle był?
— Właściciel, Roszczykowski niejaki. Kupił tę ruinę i remontuje, przyjechał popatrzeć i coś tam sprawdzić, czy jakieś rzeczy przywieźli. Nic nie sprawdził, bo go diabeł załatwił, a jeszcze przedtem słyszał, owszem, że w tym dworze straszy, ale nie wierzył. Na zakończenie mamrotał, że on mu jeszcze pokaże.
— Komu?
— Nie wypowiedział się. Zrozumiałem, że temu diabłu.
— Gdzie Jarzębski?
— Chyba u siebie, bo wiem, że już przyszedł — odparł podporucznik Werbel, odgadując, iż pytanie zostało skierowane do niego.
— Niech tu przyjdzie!
Podporucznik Jarzębski znalazł się po paru minutach i został wtajemniczony w kwestię czynników nadprzyrodzonych. Zainteresował się co najmniej tak, jakby w planach miał kilka sabatów.
— Co do kozła — dołożył jeszcze wywiadowca — to od miejscowych wiem, że jest tam taka czarna koza, która lubi sobie po figlować. Na rogi bierze, ale ma to być zabawa. Przeważnie luzem chodzi, na sznurku się źle czuje, mleczna.
— Mleczny diabeł to rzadka rzecz — zauważył w zadumie Jarzębski. — Chyba tam pojadę. Pewności nie mam, ale melinę sobie ulokowali gdzieś pod Warszawą. Za Tarczynem, to jeszcze ciągle jest pod Warszawą, a nie na przykład pod Gdańskiem. A diabli wiedzą, może tam.
— Jak widać, diabli wiedzą z całą pewnością^— mruknął jadowicie podporucznik Werbel.
— Ty się nie natrząsaj, tylko jedź ze mną.
— Jedźcie obaj razem i zejdźcie ze mnie z tym diabłem —zarządził kapitan Frelkowicz. — Jeszcze chcę wiedzieć, gdzie Zduńczyk, czy on tam zamieszkał, w tym Konstancinie? Co za sprawa jakaś cholerna, wszystko mi z rąk wyłazi, lada chwila bez rozbijania czerepu zacznę widzieć dookoła siły nieczyste. A uprzedzali mnie, podobno to ta Chmielewska. Jak jest w coś wplątana, to już gwarantowane, że od tego można zwariować.
— Która Chmielewska? — zainteresował się podporucznik Werbel i sam widok wyrazu twarzy kapitana wymiótł go z pokoju. Towarzystwo zwierzchnika, który akurat dostał szału, nigdy nikomu nie wyszło na zdrowie.
W Pojednaniu pracowała pilnie ekipa budowlana. Obaj podporucznicy, Werbel i Jarzębski, obejrzeli wszystko, cokolwiek im było dostępne. Informację, że właściciel leży w grójeckim szpitalu, uzyskali bez trudu. Posiadacz czarnej kozy nie ukrywał zwierzątka i mogli na nie patrzeć do upojenia. Piwnica, w której objawił się duch nieczysty, na pierwszy rzut oka nie budziła żadnych podejrzeń. Dokonali zatem drugiego rzutu oka, przyświecając sobie potężnym reflektorem, bo zarówno okienko jak i żarówka u sufitu dawały światła tyle, co kot napłakał.
— A jednak — stwierdził z satysfakcją podporucznik Werbel. — Popatrz, coś było wleczone po tym całym kurzu, śmieci świadczą. Popatrz mówię, bo coś mi się dziwnego wydaje.
— Zaraz popatrzę — obiecał podporucznik Jarzębski — ale ty też popatrz, tu są poniszczone pajęczyny. Cały kąt był zapajęczony i dewastacja nastąpiła też świeżo. Biedny pająk!
— Zwariowałeś…?
— Nie, zobacz, jak się śpieszy, usiłuje to naprawić. Pająk jak kobyła, rany, jak on to pięknie robi, spójrz tylko!
Podporucznik Werbel nie wytrzymał, zbliżył się do kąta razem ze swoim reflektorem. Olbrzymiego pająka trudno było nie zobaczyć.
— Czym on się żywi? — zainteresował się mimo woli. — Są tu jakieś muchy?
— Może przez okno wpadają. Coś musi być, skoro nie zdechł z głodu. I siły ma dużo, zapruwa jak dziki.
Przez długą chwilę obaj z wielkim podziwem przyglądali się kunsztownej i misternej robocie. Pająk snuł z siebie nić w sposób niemal niezauważalny, pojawiała się za nim i motała w znajomy wzór, nie do pojęcia sprawnie. Naprawiał warstwę zewnętrzną, cała reszta wyglądała tak, jakby niezliczone pokolenia pracowitych stworzeń uzupełniały ją od stuleci.
— Gdzie mu się ten diabeł pokazał? — spytał nagle Werbel. — Nie w tym kącie przypadkiem? Tak to wygląda, jakby ktoś zabrał wierzchnią część na plecach.
— Myślisz, że diabeł jest materialny?
— Myślę, że ten tutaj był materialny w stu procentach. Schował się w kącie, nie uważasz?
— Ciemnawo trochę, ta żarówka u sufitu na jupiter się nie nadaje. Mógł siedzieć w kącie, ile chciał. Dlaczego wylazł?
— Nie wiem. Ale jeśli gdziekolwiek się chował, to tylko tu.
— Możliwe. W innych kątach pajęczyny w porządku…
— To teraz chodź popatrzeć na tamte ślady. Z lekkim żalem porzucili pająka i przeszli na środek pomieszczenia. Werbel pokazał Jarzębskiemu dziwny ślad obok tej szuranej drogi.
— Jak to nie jest ręka ludzka…
— Czekaj — przerwał Jarzębski. — Niech ja to sobie wyobrażę.
Przyglądali się w milczeniu przez całą minutę, oświetlając podłogę reflektorem pod różnymi kątami. Stary kurz i rozmaite młodsze śmieci układały się w sposób dający wiele do myślenia.
— Tak — zawyrokował Jarzębski. — Ty masz rację. Tak to wygląda, jakby ktoś jechał na tyłku, podpierając się rękami. Inwalida…?
— Inwalida nie inwalida, zamykamy to i wezwij techników. Nie ruszę się, póki nie przyjadą, niech zbadają pomieszczenie. Ma to sens, czy nie, warto sprawdzić.
— Dobra, idę do wozu…
Oczekiwanie w nawiedzonym lokalu piwnicznym, mimo atrakcyjności śladów, nie było ani wesołe, ani przyjemne, wyszli zatem na zewnątrz. Dziedziniec im się szybko znudził, przeszli na drugą stronę budynku. Na to coś, co niegdyś było ogrodem, patrzyli wzrokiem obojętnym aż do chwili, kiedy zaciekawiło ich osobliwe zjawisko przyrodnicze. W jednym miejscu mianowicie krzaki rosły krzywo.
Przyjrzeli się temu najpierw z daleka, potem podeszli bliżej. Obniżenie terenu na dość długim odcinku, wąskie, niezbyt głębokie, wyglądało jakoś dziwnie. Gęsta trawa, zielska, zarośla, stare krzaki bardzo kolczastych róż i ogromne, wybujałe osty przeszkadzały przyjrzeć się lepiej i zbadać dno zagłębienia, ale wydawało się, że coś tu jest nie w porządku. W dołku, na górce, czy też na różnych zboczach rośliny na ogół rosną prosto.
Obejrzeli to z bliska, przeszli wzdłuż rowu i nabrali podejrzeń, że zagłębienie jest świeże.
— Ja bym to rozkopał — powiedział Jarzębski trochę niepewnie.
— Ja też — zgodził się Werbel. — Chociaż nie wiem dlaczego, więc lepiej bez szumu. Trzeba pogadać z właścicielem.
— Podobno nie całkiem przytomny.
— No to z żoną.
— Można, dlaczego nie…
Przyjazdu ekipy nie spodziewali się wcześniej niż za jakieś dwadzieścia minut, podjechali zatem te osiem kilometrów do grójeckiego szpitala. Z właścicielem pozwolono im porozmawiać, byle krótko, nie bawili się więc w dyplomację, tylko przystąpili od razu do rzeczy. Na rozkopanie kawałka ogrodu wyraził zgodę bez namysłu, podpisał się nawet pod stosownym oświadczeniem, nie czytając wcale uwidocznionych na nim liczb. Na złożenie jednego podpisu lekarz wyraził niechętną zgodę. Wrócili do Pojednania i podjechali do bramy równocześnie z samochodem techników.
Technicy potwierdzili ich wrażenia. Istotnie, pajęczyny w kącie zdewastowała ludzka postać, wzrostu mniej więcej metr sześćdziesiąt do sześćdziesięciu pięciu, ludzka postać także przejechała na pośladkach przez pół piwnicy, wlokąc nogi za sobą, po czym podobnym sposobem pokonała schody, wciąż podpierając się rękami. Postaci ludzkich w ogóle było dwie, jedna przemieszczała się metodą parterową, druga była chyba kobietą, na co wskazywał zarówno wzrost jednostki od pajęczyn, jak i ślady damskich pantofli na obcasach, uwidaczniające się gdzieniegdzie pomiędzy śmieciami. Największe zgrupowanie śladów istniało mniej więcej w połowie pomieszczenia, blisko ściany, i wyglądało tak, jakby obie osoby pojawiły się tam z powietrza. Nie weszły wcale, za to wyszły.
— A nie mogło być odwrotnie? —spytał niepewnie podporucznik Werbel. — Właśnie weszły, a nie wyszły? Gdzieś tu zniknęły.
— Mowy nie ma — odparło dwóch techników zgodnie i bez namysłu. — Kierunek wskazuje tylko jedną stronę. Żadnego wchodzenia!
— To znaczy owszem — dodał jednak — damskie pantofle na obcasach prawdopodobnie także weszły i w ogóle pałętały się więcej. I baba, o ile nie był to przebrany facet, pchała się w pajęczyny. Natomiast to drugie przelazło tylko stąd tam i nie ma inaczej!
— To skąd się tu wzięło?
— Tu coś jest — odparł drugi z techników, przytupując w posadzkę. — Moim prywatnym zdaniem jakieś zejście niżej, ta piwnica musi mieć dwie kondygnacje. Już patrzyłem, ale jeśli cokolwiek się otwiera, pojęcia na razie nie mam jak. Jakiś zmyślny interes.
— Możemy jeszcze popróbować, ale to potrwa… Podporucznik Jarzębski puknął Werbla w łokieć.
— Ty, to zapadnięte, co? Tamtędy sprawdzić. Najpierw rozkopiemy ogródek, a potem się zobaczy…
— Do rozkopania ogródka potrzebna zgoda Wieśka — zwrócił mu uwagę Werbel, mając na myśli kapitana Frelkowicza. — Chyba że sami się złapiemy za łopatę, ale mnie trochę brakuje czasu.
— Mnie też. Dobra, na razie wracamy, załatwimy i niech ludzie zaczynają od jutra, bo dzisiaj się nie zdąży…
— Gówno! —powiedział Werbel z wielką energią, zatrzymując się nagle. — Dzisiaj! Wyszły czy weszły, ale oni też mówią, że tamta ziemia zarwała się świeżo. Ty masz pojęcie, że tam ktoś może leżeć pod tymi zwałami… ?
Odkrywcza myśl dała swój rezultat i około godziny jedenastej wieczorem sześciu ludzi prawie skończyło odkopywanie całego zawalonego korytarza. Kapitan Frelkowicz nie wytrzymał, przyjechał także, chociaż nikt go do tego nie zmuszał. Komunikacja pomiędzy skromną, niewinną i zdewastowaną altanką a piwnicami dworu objawiła się w całej okazałości, technicy zaś, od dołu, po krótkich wysiłkach, odnaleźli sposób otwierania klapy. Komnatki, do których najpierw dotarto przez głęboki wykop, rozświetliły twarz i duszę podporucznika Jarzębskiego blaskiem zgoła nadprzyrodzonym. Wdarł się do pomieszczeń niczym tajfun, szału dostał ze szczęścia i całkowicie przestał być komunikatywny, szczególnie, iż z wykopanej ziemi wydobyto wielką i pękatą brezentową torbę z licznymi dowodami rzeczowymi.
Za całą budowę odpowiadał majster. Był to człowiek spokojny, świadomy własnej fachowości i doskonale się orientował, w jakim stopniu działalność policji może mu utrudnić prace remontowe, a w jakim nie przeszkadza wcale. Został w godzinach nadliczbowych, z daleka obserwując prace wykopaliskowe. Ze średnim zainteresowaniem, przyjął do wiadomości fakt istnienia tajemniczych podziemi, bez pośpiechu wykończył czwartą butelkę piwa, po czym do zwierzeń bezbłędnie wybrał sobie kapitana, pozornie tylko widza.
— Przeczekiwałem, bo było zamieszanie — rzekł spokojnie. — Ale jedną rzecz pewno trzeba powiedzieć. Murzynka tu była wczoraj, jakoś tak nie przypiął ni wypiął i możliwe, że to ważne.
W jednej chwili stał się ośrodkiem zainteresowania, które wybuchło ogniście i zachłannie, i którego ani kapitan, ani podporucznik Werbel nie zamierzali ukrywać. Majster bez oporu wyjaśnił, że podobno od projektanta została przysłana do urządzeń kuchennych i sam ją oprowadzał, chociaż wcale nie był o tym uprzedzony. Nazwiska nie zna, nie przedstawiła się, możliwe, że się nazywa na przykład Mbaba Bamba albo coś podobnego, źle mówiła po naszemu, obejrzała, co trzeba, pomierzyła, zapisała i poszła sobie w stronę wsi. Fredek niejaki, posadzkarz, poszedł nawet za nią, bo był ciekaw gabloty, mówił, że może czymś ekstra przyjechała, ale nic nie zobaczył.
— Diabła płci żeńskiej mamy z głowy — stwierdził z wyraźną ulgą podporucznik Werbel. — Może to kolporterka, zielone rozprowadza za granicą w krajach nisko rozwiniętych.
— Młoda była dosyć — dołożył majster.
— Młoda czy stara, pod tym względem bez różnicy…
— I nawet ładna. I taka dosyć sympatyczna. Panie śledczy, ja to wszystko mówię od razu, bo mi głupio, że tak ją wpuściłem, znaczy wcale nie wpuściłem, byłem z nią cały czas i na ręce patrzyłem, ale bym nie chciał, żeby na mnie co padło. Trochę to może było z zaskoczenia, bo jak ją zobaczyłem w bramie, w pierwszej chwili myślałem, że mi się w oczach mieni. Czarna taka okropnie, tylko jej te oczy błyskały. I zęby.
— Nic na pana nie padnie — zapewnił kapitan i odwrócił się do Werbla. — Może i rzeczywiście… Przyjechała po towar, pojęcia jeszcze nie miała o ostatnich wydarzeniach… Co Tadzio tam znalazł?
— Jeszcze nie wiem. Mamrocze, że skarby Sezamu. Kapitan znów zwrócił się do majstra, który nagle okazał się świadkiem wysoce użytecznym.
— A ta koza to jak tu włazi?
— A cholera ją wie. Zawsze sobie rogami jakąś deskę odbije. Po prawdzie, to nawet nie sprawdzamy, bo do pilnowania lepsza niż pies. Co komu szkodzi, niech sobie zbytkuje…
Na dziedzińcu pojawił się podporucznik Jarzębski, promieniejący wewnętrznym, osobistym blaskiem. Do łona przyciskał wielki tobół, wysoce skomplikowany, złożony z jednego chlebaka, kilku toreb, pliku papierów, kartonowych teczek, kawałków drewna i ziemi. Podszedł do kapitana i usiłował mu coś z tego wszystkiego zaprezentować, ale trudności okazały się nie do przełamania. Pokazując jedno, zgubił drugie, spróbował schylić się po zgubione i postradał blisko połowę brzemienia. Przykucnął, pozbierał, ale nie mógł się podnieść bez ponownego gubienia. Kapitan patrzył na to wzrokiem pełnym zrozumienia, przykucnął również. Dobił do nich podporucznik Werbel, zawahał się i przystosował do sytuacji. Wszyscy trzej tkwili w kucki nad stosem dowodów rzeczowych.
— To u niego było to wstrzymane przeszukiwanie — powiedział Jarzębski triumfująco. — Proszę! Zaraz, gdzie to jest…? Tu, proszę! Nic się podobno nie trzyma tak twardo jak gnidy! Wynosił chyba, bo pod ziemią było…
— Co ci tam z tego wychodzi? — zainteresował się kapitan. — Ciągnie dalej czy przestał?
— Ciągnął do ostatniej chwili, więcej nie zdążyłem… Masz coś dla mnie, czy mogę wracać do komendy? To jest skarb i niech się nim zajmę, dwanaście lat o czymś takim nikt nie śmiał marzyć, wy tu sprawdzajcie, co chcecie, mnie nie obchodzi, znaczy, owszem, obchodzi, tam są biliony w fałszywej walucie, trzeba zabezpieczyć, sam nie uniosę, maszyna stoi, reszta też…
Kapitan Frelkowicz przerwał swojemu podwładnemu dość stanowczo, bo podporucznik Jarzębski prezentował coś w rodzaju służbowej histerii. Uniósłszy się do pozycji pionowej, zwolnił go z obowiązków na miejscu, odesłał do komendy i zalecił kierowcy zwrócenie bacznej uwagi na to, żeby podporucznik nigdzie nie wysiadał i w nic się nie wdawał po drodze. Zarazem wezwał na wczesny poranek posiłki, bo istotnie opróżnienie piwnic z materiałów przestępczych wymagało siły fizycznej i środków transportu.
Podporucznik Werbel noc sobie darował, od rana zaś z wielkim zapałem oddał się poszukiwaniu diabła. Czarną kozę znał już osobiście i wszystko o niej wiedział, Murzynka jednakże przysporzyła kłopotów. Zainterpelowany w tej kwestii projektant ze zdumieniem i oburzeniem wyparł się jakichkolwiek związków z rasą inną niż biała, odżegnując się także od wyposażenia kuchni.
— Co to za firma i kogo tam w niej mają, to ja nie wiem —rzekł stanowczo. — Wszystko płynne, z tym, że ja z nikim nie pertraktowałem. Żona inwestora sama chciała i w ogóle uparła się przy tym.
Podporucznik Werbel uwierzył mu bez zastrzeżeń, instynkt śledczy bowiem powiadomił go, że facet mówi prawdę. Przez telefon dowiedział się, że żona siedzi przy mężu i pojechał do grójeckiego szpitala. Nie miał czasu wysyłać wezwań i czekać na przybycie świadka, szedł za ciosem w dużym pośpiechu.
Poszkodowany właściciel nieruchomości wracał już do zdrowia i nie wzbraniano mu rozmowy. W odniesieniu do urządzeń kuchennych nie miał żadnego zdania, interesowały go wyłącznie armatury łazienkowe, za które zapłacił jakieś potworne pieniądze i w napięciu czekał na dostarczenie towaru. Nie poszedłby tam wcale, bo tej kozy nienawidzi i boi się jej panicznie, zaraza jakaś, upatrzyła go sobie szczególnie i czeka zawsze na niego jak umówiona, ale te armatury go gnębiły, no więc zaryzykował i proszę, z jakim okropnym skutkiem…
Żona siedziała obok i przerwała zwierzenia.
— A mówiłam, jechać wcześniej, jak tam jeszcze ludzie byli! Albo zapłacić chłopu za kozę i do rzeźni…
— Ale jakie do rzeźni, no coś ty, mówiłem sto razy, prędzej sam by poszedł do rzeźni…
Podporucznik wtrącił się w scysję małżeńską możliwie taktownie i delikatnie. Spytał o te urządzenia kuchenne. Małżonka z łatwością zmieniła temat, zgadzało się, rzeczywiście chciała sama, bo żaden chłop, obojętnie, projektant czy artysta, na kuchni się nie zna i nie powinien się wtrącać. Nic jednakże jeszcze nie zaczęła załatwiać i z żadną firmą nie rozmawiała, a już szczególnie murzyńską. Oglądała tylko prospekty, szwedzkie i francuskie, te szwedzkie więcej się jej podobały, a o żadnej Murzynce nie wie…
W tym miejscu podejrzliwym okiem łypnęła na męża. Podporucznik Werbel miał podobną myśl, więc spojrzał z zainteresowaniem. Pan Roszczykowski, z racji głowy, mógł być podatny na wzruszenia, ale żadnego zmieszania ani niepokoju nie okazał. Wzruszył ramionami, które miał nieuszkodzone.
— Ja blondynki lubię, panie poruczniku — wyjaśnił pobłażliwie. — Prawdziwe, takie jak moja żona. Na czarne nawet nie patrzę, a te utlenione rozpoznaję od pierwszego rzutu oka. Różnie mnie można oszukać, ale akurat nie tu.
Szczera prawda, bijąca ze szpitalnego łóżka, kazała podporucznikowi opuścić budowlę w takim samym pośpiechu, w jakim od niej przybył. Już wiedział, że tu żeru nie znajdzie, piekielnej Murzynki należało szukać gdzie indziej.
Podporucznik Jarzębski histerii się wyzbył, ale euforia mu pozostała. Wygrzebany z ogrodniczej ziemi łup obciążał wprawdzie głównie jedną osobę, jakiegoś Adama Grodziaka, na ile można było się zorientować, specjalistę od zdjęć, ale przy nim wychodziło jeszcze paru innych, w tym szef całego przedsięwzięcia. Szef wychodził słabo i zakres wiedzy o nim koniecznie trzeba było rozszerzyć, dostojników państwowych bowiem bez rzetelnych dowodów ruszyć nie sposób. Miał już dowody prawie rzetelne i to „prawie” doprowadzało go do białej gorączki.
Adam Grodziak, postać nowa, najprawdopodobniej padł ofiarą szantażu, na co wskazywało podpisane przez niego smętne wyznanie na piśmie. Podskubywał z lekka pornografię w czasach, kiedy sama myśl o niej stanowiła przestępstwo straszliwe i ustrojowi grożące, bał się odpowiedzialności i w fałszerskiej imprezie uczestniczył w jakimś stopniu pod przymusem. Okoliczności łagodzących w jego wypadku można się było doszukać bez trudu, dzięki czemu urastał do roli koronnego świadka. Widniejące w notesie Mikołaja Torowskiego inicjały A.G. bez wątpienia odnosiły się do niego. Torowski trafił bezbłędnie, możliwe, że Grodziak zwierzył mu się i szlochał w kamizelkę, gorliwie donosząc, co mu w rękę wpadło. Wizyty fotografa zapisane były porządnie w zeszycie nieboszczki Adeli Kopczyk i wszystko się zgadzało. Współpracowali na bazie presji moralnej. Jarzębskiemu prawie żal się zrobiło tego Grodziaka, z jednej strony fałszerze, z drugiej rozszyfrowujący ich z podstępną zaciętością denat, w środku nieszczęsny Adam, dwustronnie maltretowany… Nerwicy mógł chłopak dostać, ale znaleźć go należało za wszelką cenę!
W pierwszej kolejności Jarzębski zajrzał do książki telefonicznej. Adam Grodziak, artysta fotografik, istniał, miał adres, ale jego telefon nie odpowiadał, a w domu nikogo nie było. Jarzębskiego oganiał dziki niepokój, dwóch bezcennych świadków już mu diabli wzięli, zaczął przemyśliwać nad komisyjnym otwarciem drzwi, bo może ten Grodziak leży w środku również zamordowany. Kapitan Frelkowicz nawet się łamał, ale od działań chwilowo wstrzymała ich nowa myśl.
Natchnienie spłynęło na Werbla, który w tym całym Pojednaniu odwalał właściwie robotę dla Jarzębskiego i nie podlegał emocjom. Odczepił się od Murzynki, uczynił minutę przerwy dla przestawienia się na własną działkę i myśl poszybowała mu swobodniej.
— Tam się ktoś czołgał — przypomniał. — Zostaw tego Grodziaka, bo ten czołgający może być lepszy. Co ci szkodzi popytać w pogotowiu i szpitalach? Skoro się czołgał, w dobrej formie nie był.
Bez słowa podporucznik Jarzębski wrócił do telefonu. Zaczął od pogotowia i już po pół godzinie udało mu się połączyć z informacją o wypadkach. Na pytanie, czy nie przywieziono wczoraj kogoś z uszkodzonymi nogami, otrzymał odpowiedź, że owszem, siedem osób. Poprosił o nazwiska.
— A o kogo panu chodzi? — spytała sucho informacja.,
— O Adama Grodziaka — odparł Jarzębski dość beznadziejnie, bo akurat nic innego nie przyszło mu do głowy. Już się domyślał, że informacji musi zasięgnąć osobiście, a nie przez telefon.
Osoba z drugiej strony przez chwilę sprawdzała.
— Zgadza się — rzekła wreszcie. — Pęknięcie kości i stłuczenie. Odwieziony do szpitala na Cegłowskiej, chirurgia urazowa.
W Jarzębskim buchnął nowy ogień. Po następnej półgodzinie udało mu się dodzwonić do bielańskiego szpitala, gdzie wiadomość potwierdzono. Zgadza się, Adam Grodziak leży na chirurgii urazowej i więcej mu nie powiedzą, bo przez telefon informacji się nie udziela. Każdy się może podszyć pod policję.
Krócej jechał niż dzwonił. Legitymacja zrobiła swoje, przyodziany w biały chałat dotarł do właściwego pokoju, ściśle biorąc, pod drzwi właściwego pokoju, Grodziaka bowiem położono na korytarzu.
Łóżko na korytarzu istotnie stało, ale było puste.
Jarzębski przemaszerował przez cały oddział, wszystkich korytarzowych pacjentów pytając o nazwiska. Nikt nie ukrywał tożsamości i nikt nie był Adamem Grodziakiem. Udał się do dyżurki pielęgniarek.
— Zgadza się, Adam Grodziak, łóżko przy sali numer osiem — powiedziała obojętnie nagabnięta siostrzyczka. — Tam leży.
— Nie leży — zaprzeczył stanowczo Jarzębski.
— Jak to, nie leży? Musi leżeć!
— No to niech pani sama zobaczy. Ja przywidzeń nie miewam. Nie leży i niech mi wobec tego ktoś powie, gdzie jest. Policja.
Siostrzyczka sczerwieniała na twarzy i wybiegła z pokoju. Jarzębski pośpieszył za nią. Po chwili ramię przy ramieniu stali nad pustym łóżkiem.
— No i co? — wytknął Jarzębski gniewnie.
— To gdzie on się podział? — powiedziała pielęgniarka bezradnie i obejrzała kartę chorobową. — Nogi miał przecież… Może w toalecie…
Rychło okazało się, że Adama Grodziaka nie ma nigdzie. Nagłe zniknięcie pacjenta spowodowało lekkie zamieszanie, szczególnie że był to pacjent, któremu samodzielne marsze musiały przychodzić z dużym trudem. Jarzębski znów nabrał strasznych podejrzeń, bo Adam Grodziak był świadkiem bezcennym i ktoś mógł się przyczynić do opuszczenia przez niego zarówno szpitala, jak i ziemskiego padołu. Zanim jednakże zdążył coś zrobić, usłyszał ciche psykanie. Obejrzał się — psykał i kiwał na niego jeden z tych korytarzowych, zmartwiony facet w średnim wieku, siedzący na swoim łóżku.
— Pan im nie powie? — spytał szeptem, kiedy Jarzębski pochylił się ku niemu.
— Komu i czego?
— Tym konowałom tutaj. Panu bym się przyznał, ale im nie, boja tam nie wiem, może to nie wolno. Nie powie pan?
Jarzębski zaprzysiągł milczenie i dowiedział się, że facet pożyczył tamtemu zaginionemu swoje szwedki. Jedną nogę miał w gipsie, a na drugiej okłady, wysilał się okropnie, ale w końcu ja koś sobie poradził. Oddalił się, nie wrócił i w ten sposób także szwedki przepadły, a szpitalne były.
— Jak powiem, że salowa zabrała, to mi może dadzą drugie — zwierzał się świadek, ciągle szeptem. — Ja już całkiem nieźle chodzę, ale podpórka się przyda.
— W którą stronę się oddalił? — spytał chciwie Jarzębski.
— Do holu.
Jarzębski spojrzał w stronę holu. Z ostatniego pokoju wyszedł młody chłopak z ręką na wyciągu, rozejrzał się i niebacznie kiwnął głową. Jarzębski zrozumiał sygnał, poszedł za nim. Razem wyszli do holu.
— Jak pan da papierosa, to wszystko powiem — oznajmił chłopak. — Tylko tak, żeby nikt nie widział.
— Dam całą paczkę. O co chodzi?
— Usiądźmy, bo na warcie jeszcze mi się źle stoi. Usłyszałem, że tu polka i jakiś uciekł. Ja go podsłuchałem.
Mówił również głosem przyciszonym i Jarzębski poczuł się jak w jaskini wroga. Wyciągnął prawie całą paczkę papierosów i zręcznym ruchem wetknął chłopakowi do kieszeni od piżamy.
— Mów wszystko porządnie! — zażądał.
— Tu się schowałem, widzi pan. — Chłopak gestem brody wskazał kąt holu, gdzie stało samotne krzesło całkowicie zasłonięte bujną zielenią. Na ścianie tuż obok wisiał aparat telefoniczny. — Chciałem sobie zapalić jak człowiek, a w sraczu nie lubię. Przylazł, ten co zginął, miał żeton, zadzwonił. Żeby nie papieros, nawet bym mu pomógł, ale bałem się, że zobaczą, a miałem akurat ostatniego. Ledwo sobie dawał radę, połączył się w końcu i powiedział takie słowa: „Tu Adam. Szpital bielanski. Natychmiast. Od zaplecza. Duży wóz, bo mam kopyto w gipsie”. I tyle. Odwiesił słuchawkę, polazł do windy, wiem, bo popatrzyłem za nim, i zjechał na dół. Przyda się to panu na co?
— Rany boskie — powiedział Jarzębski. — Nic więcej?
— Nic więcej.
Wiadomość była cenna, usuwała podejrzenie, iż Adam Grodziak został wykradziony w zbrodniczych celach. Sam wyszedł, dobrowolnie, chociaż z wysiłkiem. Jarzębski również zjechał na dół, popytał personel i dowiedział się, że owszem, facet na zdewastowanych nogach wyszedł sobie na spacer przez kuchenną stronę. Kawałek pochylni tam jest, po tym kawałku zlazł, bo widocznie schody mu się nie podobały. Następnie odjechał. Magazynierka przelotnie dostrzegła, że jakiś jeden podprowadzał do samochodu jakiegoś drugiego, ten drugi — miał nogę w gipsie i na tym jej spostrzeżenia się skończyły. Płaszcz miał zarzucony na ramiona, więc nie wie, czy był w piżamie.
Porzuciwszy szpital, Jarzębski z rozpaczy pojechał do pogotowia na Hożą. Szczęśliwym przypadkiem trafił na sanitariusza, który wczorajszego wieczoru przenosił ofiarę. Sanitariusz stwierdził, że przywiozła go Murzynka. Wzdrygnięcie podporucznikowi udało się ukryć.
— Jest pan pewien?
— Panie władzo, takie czarne dziewczyny codziennie tu nie przychodzą. W dodatku była młoda i ładna. Polonezem go przywiozła, a w drzwi nie zdążyliśmy wejść, jak już kitę dała i ślad się rozwiał. Biały on był, ten polonez, ale numeru nie widziałem.
Zły jak piorun i nieco przygnębiony, Jarzębski wrócił do komendy. Murzynka wypełniła mu świat i niemal przebijała Grodziaka. Osób do szukania miał coraz więcej, sam nie dawał im rady, musiał rozesłać wywiadowców. Idąc korytarzem, ujrzał jednego, jak wchodził do pokoju, w którym sierżant Babiak przyjmował zamówienia na napełnianie zapalniczek. Przyśpieszył kroku i wszedł za nim.
— Ile w tym mieście może być młodych i ładnych Murzynek? — wypowiedział z irytacją to, co akurat myślał. —Przecież chyba nie tak dużo, co? Po afrykańskich ambasadach przeważnie faceci siedzą.
Wywiadowca obejrzał się na niego, a kapitan Rosiakowski podniósł głowę i popatrzył uważnie.
— Jedna pracuje w sklepie na Krakowskim Przedmieściu — powiedział sierżant Babik. — Ale ona chyba w ogóle nasza, bo językiem włada. A co?
— Nic, to nie ona, chociaż nie zaszkodzi sprawdzić, do której wczoraj pracowała. Tomaszek, zadanie bojowe dla ciebie. Urozmaicenie będziesz miał, bo albo nazwisko bez twarzy, albo twarz bez nazwiska. Jak ja mam znaleźć tę Murzynkę. .. ? Chodź, dostaniesz wytyczne.
Wywiadowca nazywał się trochę dziwnie, mianowicie Tomasz Tomaszek. Zestawienie było dziełem jego ojca chrzestnego, który, skutecznie ukrywając stan upojenia alkoholowego, uparł się przy imieniu. Wyszedł ten podwójny Tomaszek razem z Jarzębskim, a kapitan Rosiakowski podniósł się, westchnął ciężko i wyszedł za nimi.
— No, jak już doszliście do Murzynki, to widzę, że muszę się włączyć — oznajmił, wchodząc do pokoju kapitana Frelkowicza. — Skąd ona się wam przyplątała? Nie ten ogon do tego kota.
Zarówno kapitan Frelkowicz, jak i podporucznik Jarzębski ożywili się wielką nadzieją. Podporucznik Werbel ożywiłby się również, gdyby nie to, że go nie było.
— A co, masz Murzynkę? — spytał chciwie kapitan Frelkowicz.
— Mam, od niedawna.
— I myśli pan, że to ta sama? — zainteresował się Jarzębski. — Mnie wyszła z fałszerstw.
— Mnie z narkotyków.
— To co ona taka uniwersalna…?
— No właśnie. Zaczynam podejrzewać, że coś tu się nieźle wymieszało. Na Centralnym była Chmielewska. Wy też to macie ustalone?
— Raczej tak.
— I uciekła z torbą. Mogę wam powiedzieć, co. było w tej torbie. Narkotyki.
— Jak to, narkotyki?! — oburzył się Jarzębski. — Tam były te rzeczy od denata!
— Żadne rzeczy od denata. Narkotyki i nic innego.
— I uciekła z torbą z narkotykami?! To po cholerę ja jej tak szukam?! Gdzie torba od Torowskiego w takim razie?! Nic o tym nie wiem, żeby się czepiał narkotyków!
— Nie czepiał się. Tam podobno nastąpiła pomyłka.
— Gdzie?!
— Na tym dworcu. W planach miałem cichutkie zdjęcie łącznika z towarem i nie było co zdejmować, bo łącznik towaru nie odebrał. Chmielewska nie wywiozła. Odleciała z dwiema jakimiś walizkami, za to bez tej cholernej torby i do dziś nie wiem, jak to się stało. Pojawiła się za to w gangu tajemnicza Murzynka, w Danii udzieliła instrukcji, teraz słyszę, że jest tutaj. Jakaś nowa postać.
— Skąd o tym wiesz?
— Mam wtyczkę. Za płotkę robi i nie może być nachalny, bo go skasują. Coś mi się zdaje, że powinniśmy przystąpić do ścisłej współpracy.
— Tym sposobem wali się na mnie potrójna mierzwa —westchnął melancholijnie kapitan Frelkowicz. — Dwa zabójstwa, fałszerstwa forsy i do kompletu jeszcze narkotyki. Co ja jestem, śmietnik miejski? A wygląda na to, że wszystko się wiąże.
— I robi się z tego jedna sprawa, za to trochę rozgałęziona — uzupełnił z goryczą podporucznik Jarzębski. —Ja bym sporządził takie zestawienie…
— Sporządź. Daj mu, Jureczku, co tam masz. Zostaw rubrykę na Zduńczyka, doniesie chyba coś, może nawet dzisiaj. Tę Murzynkę ktoś widział?
— Owszem — odparł zgryźliwie Jarzębski. — Zaginiony Grodziak. Bo Roszczykowski, ten właściciel Pojednania, widział tylko diabła.
— No to szukaj Grodziaka!
— Daj więcej ludzi.
— Tomaszka masz…
— Ja ich obskoczę — obiecał wywiadowca. — Co do Murzynki, to nie wiem, hotele, uczelnie…
— Ci z pogotowia dawali jej trzydziestkę, więc uczelnie chyba nie — powiedział niepewnie Jarzębski. — Na razie nie wiem, gdzie jej szukać i nic mi nie przychodzi do głowy. Pan ma jakieś sugestie? — zwrócił się do Rosiakowskiego.
— Była w Danii, pojawiła się w Polsce, to nie jest okres turystyczny. Przez kontrole graniczne. Ilu w końcu czarnych mogło do nas wjechać w ciągu ostatniego tygodnia…? Też bym chciał ją znaleźć, bo coś mi tu nie gra. Jakoś ona nie pasuje i mam obawy, że przeciwnik zaczyna się rozwijać w nowym kierunku.
Wywiadowca Tomaszek o nic więcej nie pytał, westchnął, pokiwał głową, zapisał sobie na świstku nazwiska i adresy i zniknął za drzwiami.
Przyczyny, dla których wetknęłam kij w mrowisko, były natury niematerialnej.
Moja synowa znów zniknęła. Miała siedzieć w domu, tymczasem jej telefon nie odpowiadał. Wróciliśmy z tego Wrocławia wczesnym pociągiem, Janusz od razu udał się w nieznanym kierunku, ja zaś zostałam rzucona na pastwę własnej osobowości. Wątpliwe, czy umysł miał w tym duży udział.
Bezczynne oczekiwanie wytrzymałam przez kwadrans. Następnie wezwałam taksówkę, podjechałam pod dom jej ciotki i sprawdziłam, że poloneza nie ma. Zatem gdzieś ją diabli ponieśli. Zdenerwowałam się zaledwie trochę, za to z rozmachem zaczęła działać wyobraźnia. Nagle zaniepokoiła mnie myśl o torbie z narkotykami, upchniętej pod fotele samochodowe i zamkniętej w konstancińskim garażu. Nie wiedziałam, kiedy ci ludzie wracają, nie spytałam o to mojej synowej. A może już są?
Oczyma duszy ze straszliwą wyrazistością ujrzałam powrót właścicieli posiadłości, oglądanie obcego samochodu w garażu, penetrację, wywlekanie spod foteli trefnego towaru, wysypywanie tego towaru z torby… Pojęcia nie miałam, jak jest zapakowany, ale wyobraziłam go sobie w postaci mnóstwa małych torebeczek, sypiących się ze stosu na jakimś stole. Nonsens, w tej fazie budowy nie mogło tam być jeszcze żadnego stołu… Myśl o fazie budowy nasunęła następny obraz, klasa robotnicza przyszła odwalać robotę, trzech chłopów bebeszących przeklętą torbę widziałam, jakby stali przede mną… Zanim zdążyłam ich porządnie obejrzeć, już pojawił się kolejny czarowny widok, nie robotnicy, tylko złodzieje, włamują się do garażu, uciecha na widok eleganckiego pojazdu aż z nich tryska, nie zaglądają nigdzie, odjeżdżają bez zwłoki…
Tego było dla mnie za wiele. Złapałam następną taksówkę i udałam się do Konstancina.
Przez te irytujące i silniejsze ode mnie widoki straciłam rozum do reszty. Kiedy kierowca ruszył przez Wilanów, nie skorygowałam trasy. Był to błąd okropny, poprzednio jechałam od góry, od strony Puławskiej, w dodatku na właściwe miejsce trafił taksówkarz, możliwe jednak, że zdołałabym rozpoznać drogę na oko, tędy jednak, od strony przeciwnej, nie umiałam rozpoznać nic. Na domiar złego uświadomiłam sobie nagle, że nie pamiętam adresu. Wiedziałam tylko, że w grę wchodzi jakaś postać historyczna, Bóg raczy wiedzieć jaka, może Kazimierz Wielki. Kierowca z zalet niezbędnych posiadał umiejętność prowadzenia pojazdu i anielską cierpliwość, Konstancina nie znał jeszcze bardziej niż ja, umiał dojechać wyłącznie do Obór, co akurat stanowiło jakąś odwrotność moich potrzeb. Złodzieje uparcie tkwili mi przed oczami, pogarszając sytuację.
— Musi być zieleń — powiedziałam rozpaczliwie. — Tego jestem pewna. Żadne budynki, żadne ugory, dużo wysokiej zieleni i gdzieś trzeba skręcić…
Zieleń istniała, owszem. Skręciliśmy parę razy. Bez rezultatu, znajomej budowli i zapamiętanego ogrodzenia nigdzie nie było, a złodzieje już wyjeżdżali za bramę. W dodatku zaczynała się szarówka. Kierowca bez protestu skręcał, cofał, zawracał i jeździł w kółko wedle moich wysoce racjonalnych wskazówek.
— Nie my jedni błądzimy — powiedział pocieszająco, przejeżdżając trzeci raz ten sam odcinek drogi. — Ci za nami też się tak plączą.
Obejrzałam się bez szczególnego zainteresowania, bo miałam swoje kłopoty. Za nami podążał wolno duży fiat, stary, zużyty i wyraźnie niezdecydowany. Za fiatem dostrzegłam nagle babę na rowerze. Była to jedyna żywa istota napotkana od początku poszukiwań i z racji roweru uznałam, że musi być miejscowa.
— Poczekajmy na tę facetkę na rowerze — zaproponowałam żywo. — Może ona tu mieszka. Zapytam ją.
— O co?
— Pojęcia nie mam. O ten dom, nowy, jeszcze nie wykończony, z żelazną bramą. Może go zna. Nawet gdyby takich było kilka, obejrzymy wszystkie.
Zatrzymaliśmy się. Fiat za nami próbował wepchnąć się w jakiś wąski wjazd, możliwe, że chciał zawrócić, zabrakło mu miejsca i zaczął manewrować. Baba jechała tak wolno, że mój kierowca cofnął taksówkę, podjeżdżając ku niej tyłem kilkanaście metrów. Otworzyłam drzwiczki i wychyliłam się.
— Przepraszam bardzo, czy pani tu może mieszka? —spytałam grzecznie.
— A co? — zainteresowała się baba. — Mieszkać, nie mieszkam, tylko sprzątam.
Sprząta…! Zdążyłam pomyśleć, że przypadkiem trafiłam na jednostkę bezcenną i powinnam nawiązać z nią trwałe i ścisłe kontakty. Wyglądała na osobę porządną i pracowitą, koścista i trochę jakby żylasta, pewno także silna… Dałam sobie spokój z rozpatrywaniem jej zalet profesjonalnych i pośpiesznie spytałam o upragnioną willę. Określiłam ją z największą dokładnością, na jaką mogłam się zdobyć, eksponując szczegół charakterystyczny, wielki stos ozdobnego żelastwa, zwalony na zdewastowanym trawniku, zaraz za bramą. Baba zastanawiała się z widocznym wysiłkiem, tępo patrząc na manewrującego fiata.
— A, tak! — ożywiła się wreszcie. — Takie żelazo, to ja wiem, gdzie to jest. Zaraz całkiem blisko. I ja właśnie tam jadę, państwo może za mną pojechać. Poprowadzę.
Istna perła! Dojechaliśmy na miejsce w ciągu trzech minut, okazało się, że uparcie wybierałam drogi na tyłach posiadłości. Uszczęśliwiona, podziękowałam jej z całego serca.
— Co tam, nie ma za co — odparła i ze zgorszeniem obejrzała kraty okienne. — Ale też głupio te figlasy zwalili… Będzie tu roboty, że ho ho. To panine?
— Nie. Właścicieli nie ma. Wyjechali.
— Jakby wrócili, to ja bym tu może przyszła.
— Niech się pani dowiaduje — poradziłam. — Nie wiem, kiedy wracają, ale powiem im o pani. Sprzątania będzie dużo, więc się ucieszą.
Na dłuższe pogawędki nie miałam już czasu. Baba oparła rower o furtkę sąsiedniej posiadłości i zaczęła dokręcać pedał, z wnętrza ogrodu obszczekiwał ją bez przekonania wielki owczarek alzacki. Niecierpliwość zapanowała nade mną całkowicie.
Klucze miałam przy sobie, uchyliłam bramę, rozejrzałam się. Właścicieli rzeczywiście jeszcze nie było, wokół panowały cisza i spokój, kraty okienne leżały na pierwotnym miejscu, zagradzając przejście. Otworzyłam garaż. Golf mojej synowej stał, jak go zostawiłam, nikt go nie ukradł i odetchnęłam z ulgą. Pomacałam pod fotelem, torba tkwiła na swoim miejscu.
Postanowiłam, że więcej tych stresów przeżywać nie będę. Do garażu włamać się łatwo, wymyślnych zamków jeszcze nie zdążyli założyć, ale samochodu nie ruszą. Wyciągnęłam z bagażnika zabezpieczenie, oryginalne i nietypowe, krótki, gruby łańcuch do upchnięcia pod pedałami, zamknięty na zamek cyfrowy, ukryty w jednym z ogniw. Moja synowa przywiozła to sobie z którejś podróży. Łańcuch obejmował dwa pedały, wybrałam gaz i hamulec i unieruchomiłam je radykalnie. Cyfry ustawiłam na własnym numerze telefonu, bo wszystko inne mogłam zapomnieć, po czym starannie pozamykałam wszystkie drzwi.
Efekty tej miłej wycieczki w życiu do głowy by mi nie przyszły…
Sierżant Zduńczyk dostarczył informacji o dwudziestej trzydzieści cztery. Zaczął od końca, bo rzecz wydała mu się pilna.
Jedna z Chmielewskich, jego zdaniem teściowa, odwiedziła Konstancin, gdzie zachowywała się bardzo dziwnie, ale może i rzeczywiście zapomniała, dokąd jedzie. Pytała o budynek, nie umiejąc wymienić adresu, taksówką była. Weszła do niewykończonej willi, klucze miała, posiedziała trochę w garażu, wyszła i odjechała. W garażu stoi volkswagen golf o numerze WIM 8824 i jest to własność młodszej Chmielewskiej, o czym wszyscy wiedzą…
— Stąd wiecie, że tam stoi? — zaciekawił się podporucznik Jarzębski.
Zduńczyk odparł na to, że ma swoje sposoby. Co by z niego był za wywiadowca, gdyby nie umiał zajrzeć do głupiego garażu. Pomilczał chwilę z wyraźną naganą i ciągnął relację dalej.
Właściciele willi nazywają się Podolscy i w ogóle ich nie ma, przebywają chwilowo w Szwajcarii, gdzie ten Podolski nawiązuje kontakty handlowe. W sprawie się nie liczą. Za Chmielewską błąkał się znajomy fiat z Kowalskim i Głoskiem w środku, śledzili ją, z czego wyraźnie nie zdawała sobie sprawy. I nie oni jedni, zaraz wyjaśni, ale willę należy zabezpieczyć natychmiast, bo coś tam będzie. Nie wie co. Rozum nie mówi mu nic, ale węch bardzo dużo.
Węch sierżanta Zduńczyka ceniony był wysoko i kapitan nie zwlekał. Opieka nad obiektem została zarządzona i Zduńczyk mógł kontynuować rewelacje.
Ponadto w Konstancinie mieszka niejaki Dominik, a kim jest, wszyscy w tym pokoju wiedzą. Kontakty z Kowalskim i Głoskiem utrzymuje w absolutnej tajemnicy. Przedtem miał dom w Wilanowie, ten z wieżyczką, dziesięć lat temu sprzedał go siostrze Kowalskiego i tak naprawdę mieszka tam Kowalski, a zapisane jest to na jego konkubinę. Jakaś facetka stała tam wczoraj co najmniej pół godziny i gapiła się na drzwi, a zaraz potem odwiedziła bagażowego ze złamaną nogą. Wedle opinii Zduńczyka, była to któraś Chmielewska, wszystko wskazuje na młodszą, a bagażowy opowiedział na jej temat przedziwną historię, z tym, że zaczął opowiadać dopiero, kiedy Zduńczyk udowodnił swoją przynależność do policji. Przedtem bredził, że to obca osoba szukała pokoju do wynajęcia.
— Co za historia? — spytał podejrzliwie kapitan. Zduńczyk powtórzył opowieść bagażowego. Wysłuchano jej w milczeniu z niedowierzaniem i niemal ze zgrozą. Podporucznik Jarzębski już od połowy trzymał się za głowę.
— Fotograf…! — jęczał. — Ten Grodziak cholerny…! Zduńczyk bezlitośnie przerwał mu objawy boleści i kontynuował. W domu Kowalskiego po tym wydarzeniu nastąpiło lekko zamieszanie. Facetkę widziała jego konkubina, dowiedział się o niej, gdy wrócił. Chyba się zdenerwował, od razu pojechał do Konstancina, później zaś, wieczorem, wywiózł jakieś paczki. Co z nimi zrobił, jeszcze nie wiadomo, w każdym razie Dominikowi ich nie dostarczył. Chmielewską przy tej okazji śledził dodatkowy gość. Zakotwiczony był w okolicy domu bagażowego i miał jakieś kłopoty, motorem był, motor mu nie chciał zapalić, prawdopodobnie stracił ją wtedy z oczu, ale Zduńczyk widział go w Konstancinie. Ściśle biorąc, widział faceta na nie bardzo sprawnym motorze, telepiącego się za Chmielewską i za tamtymi dwoma we fiacie i widział, jak gość zaglądał do posiadłości przez ogrodzenie, z boku, z takiej ścieżki pomiędzy siatkami. Za drugą siatką znajduje się willa jednych takich, którzy mają dziecko, dwa psy i papugę, wszystko ogromnie hałaśliwe. Wszelkie dane o motorze ma, w końcu jest to pojazd mechaniczny, mogą być jednakże fałszywe.
— A w ogóle ja tam wracam — oznajmił stanowczo na zakończenie, nie napotykając sprzeciwu.
Motor tajemniczego faceta został odnaleziony już następnego ranka, dane o nim były prawdziwe, ale za to okazało się, iż został ukradziony dwa dni wcześniej i porzucony po dwóch dobach, dokładnie wczoraj wieczorem. Sierżant Zduńczyk składał swoją relację, a złodziej tracił cierpliwość do rupiecia. Prawy właściciel, młody chłopak kończący technikum mechaniczne, znalazł się w mgnieniu oka. Kupił trupa i remontował go własną ręką, jeszcze nie skończył, jak jakieś bydlę rąbnęło mu grata z podwórza. Kumpel widział złodzieja i mógłby go rozpoznać, kumpel nazywa się Henio Grodziak i proszę bardzo, w razie potrzeby może świadczyć.
Tę część wiedzy zdobywał wywiadowca Tomaszek, którego mocno zainteresowało nazwisko świadka. Z Murzynką sukcesów nie miał, zyskał tylko pewność, że w ustalonym czasie wjechał do naszego kraju jeden Murzyn płci męskiej i wzrostu, który u kobiety budziłby sensację. Płci żeńskiej nie było. Grodziak stanowił jakieś osiągnięcie, aczkolwiek imię się nie zgadzało. Na wszelki wypadek zapisał adres i w godzinach popołudniowych dostarczył do komendy.
W kwadrans później wydarzenia wystartowały niczym raca ozdobna. Podporucznik Jarzębski oderwał się od zapisków dwojga denatów, które wspólnie z Werblem zdołał już prawie rozszyfrować. Zakresu wiedzy zbytnio im to nie poszerzyło, wciąż zatem spragniony był fotografa. Chwycił przysłaną przez Tomaszka kartkę i wybiegł z komendy.
Na jego miejsce wbiegł kapitan Rosiakowski, gwałtownie domagając się zgody na ciche przeszukanie wszystkich miejsc, w których stanęła bodaj noga jednej z Chmielewskich. Odbył właśnie poufną konferencję z bagażowym i odgadywał prawie wszystko, miał pewność absolutną, że jedna z tych bab ukrywa gdzieś godzien potępienia majątek w postaci paru kilo narkotyków i diabli wiedzą, czy nie zacznie tego świństwa rozprowadzać. Zamknąć je należy profilaktycznie. Zakłopotany podporucznik Werbel dość niemrawo protestował, prezentując wyniki badań z laboratorium. Mikroślady na drzwiach denatki pochodzą z kurtki Kowalskiego, to on zasłaniał wizjer, kiedy jej ten makaron kipiał, Torowskiego w tym czasie zabijał Głosek, a nie Chmielewska. Rządzi całym przedsięwzięciem Dominik, ale do usadzenia Dominika potrzebny jest pośrednik, o którym nikt nic nie wie…
Atmosfera zrobiła się nieco nerwowa i na to wkroczył do pomieszczenia doskonale znany wszystkim były pracownik byłej MO, major Borowicki.
— Pukałem, ale chyba nie słyszeliście — usprawiedliwił się. — Zamknijcie gęby na chwilę, bo już za drzwiami usłyszałem, że kłócicie się akurat o to, z czym przychodzę.
— No? — powiedział kapitan Frelkowicz chciwie i zachłannie.
Major Borowicki usiadł na brzegu jego biurka i westchnął.
— U starego już byłem, przysłał ^mnie bezpośrednio do was. Otóż tak się składa, że jedna z Chmielewskich jest czymś w rodzaju mojej żony i od jednej strony wiem wszystko. Od drugiej większość odgaduję. Potrójna afera wam się zbiegła, jak gacie po praniu…
Telefon zadzwonił w chwili, kiedy sensacyjna dla wszystkich opowieść dobiegła końca i kapitan Rosiakowski omal nie rozpłakał się ze szczęścia, usłyszawszy prawdę o Murzynce. Podporucznik Werbel podniósł słuchawkę.
— To Zduńczyk — oznajmił pośpiesznie, przerywając zwierzchnikom komentarze. — Powiada, że coś się tam dzieje, dobrze wywęszył. Chyba się czają na włamanie i między innymi jest ten złodziej motoru. Co…? Aha, nic nie zrobią zaraz, muszą poczekać, bo obok jest jakieś przyjęcie, cały ogród oświetlony, ale już się kończy. Ludzi trzeba podesłać.
— Sam pojadę! — poderwał się kapitan Rosiakowski. — Ta torba…!
— A ja nie — powiedział ze złością kapitan Frelkowicz. — Możecie sobie jechać wszyscy, a ja tu poczekam z Januszem…
— Nie, ja chyba też pojadę — przerwał mu major Borowicki trochę niespokojnie. — Powodów właściwie nie ma, ale gryzą mnie jakieś złe przeczucia…
Podporucznik Jarzębski w pośpiechu dojechał na Ursynów i pod wskazanym adresem nikogo nie zastał. Na liście lokatorów odczytał, iż w lokalu numer 12 na ulicy Przybylskiego mieszka jakaś Anna Dwójkowska, zaniepokoił się możliwością pomyłki albo zwyczajnego łgarstwa i udał się na Wolę, do poszkodowanego. Wojtuś Lebioda, właściciel rąbniętego motoru, przysiągł, że Henio Grodziak naprawdę mieszka na Przybylskiego razem z matką, która się inaczej nazywa, bo wyszła drugi raz za mąż.
— Ale jego może nie być — dodał. — Na studia się dostał i wieczorami ćwiczenia miewa, a matka w ogóle wyjechała na wczasy. No, może nie na wczasy, do Francji, do jakiejś przyjaciółki i wraca za dwa tygodnie. Więc jak go nie ma, to nikogo nie ma, ale on wróci i zezna, co trzeba.
— On ma więcej rodziny? — spytał Jarzębski podstępnie.
— Kuzyna jakiego albo co?
— Ma brata. Ale brat starszy, mieszka oddzielnie.
— Na Poznańskiej może?
— Na Poznańskiej. A co…?
— Nic. Ten świadek nam potrzebny, więc sprawdzaliśmy i jest drugi Grodziak, Adam.
— Adam, zgadza się, To brat.
W podporuczniku Jarzębskim zaczęło kiełkować szczęście i w upojeniu wrócił na Ursynów. Trochę te podróże potrwały, zrobiło się późno, zawahał się, dzwonić i ujawnić się już na dole czy też wedrzeć się pod same drzwi fortelem. Problem rozstrzygnęło dziecko z psem, wracające do domu, nie poświęciło mu żadnej uwagi, zadzwoniło i droga stanęła otworem. Popędził na drugie piętro piechotą, bo nie miał siły czekać na windę.
Drzwi numer 12 od razu i bez żadnych pytań otworzył sympatycznie wyglądający młodzieniec.
— Pan Grodziak? — spytał uprzejmie podporucznik.
— Tak, to ja. A co…?
— Policja. Pan był świadkiem kradzieży motoru kolegi, Wojciecha Lebiody?
Sympatyczny młodzieniec przez ułamek sekundy wyglądał, jakby się dusił, ale zaraz odzyskał pełnię zdrowia. Westchnienie ulgi powstrzymał w połowie. Cofnął się odruchowo i wpuścił Jarzębskiego do wnętrza.
— A byłem, na własne oczy widziałem. Jeszcze bym go może nawet i złapał, ale powiem panu, zbaraniałem kompletnie, bo ten motor silnika nie miał. I widzę, rozumie pan, jak facet na motorze bez silnika odjeżdża, w bramę akurat wchodziłem i zamurowało mnie, jak ten słup stałem, tylko dmuchnął koło mnie. Okazało się, ze Wojtek tego dnia o piątej rano silnik wmontował, bo go pchało i nie miał cierpliwości do popołudnia czekać…
Podporucznik najpierw ucieszył się z żywego rozwoju pogawędki, zaraz potem zaś stwierdził, że młodzieniec mówi jak do głuchego, głosem zdolnym rozwalać mury Jerycha. Zaintrygowało go to, ale jeszcze pomyślał, że to chyba te decybele, zdążył doznać ulgi, że sam uniknął skutków i wreszcie oznajmił, iż zeznania musi spisać. Wszedł do pokoju. Zamierzał wprowadzić miłą atmosferę i dyplomatycznie spytać świadka o brata, ale nie zdążył. W sąsiednim pomieszczeniu rumor się rozległ, coś okropnie gruchnęło, z łomotem i brzękiem posypały się jakieś drobne, metalowe przedmioty. Siadający już przy stole chłopak poderwał się gwałtownie, opanował, zastygł w połowie ruchu.
— W mordę i nożem… — wymamrotał. — Tego… Cholerny kot!
Jarzębski nie miał akurat ochoty udawać kretyna. Nie czekał dalszych komunikatów o kocie, trzema krokami przebył pomieszczenie i w sąsiednim pokoju ujrzał widok, od którego błogość nadziemska spłynęła mu na całe jestestwo. Na podłodze leżała wielka lampa, przygnieciona stosem desek, będących przed katastrofą półkami, wokół zaś rozsypała się olbrzymia ilość małych modeli samochodzików. Wśród tego pobojowska tkwił wysoki i chudy osobnik z nogą w gipsie, wsparty na Szwedce i śmiertelnie przerażony.
— I czego się plączesz? — uczynił wyrzut Henio Grodziak zza pleców podporucznika. — Mówiłem, siedź na tyłku, bo zaczepisz kopytem! Mówiłem, że przedłużacz ledwo starcza!
Osobnik z nogą w gipsie milczał strasznie. Podporucznik wziął głęboki oddech.
— Czy mam przed sobą pana Adama Grodziaka? — spytał głosem jak miód, aksamit i wszystkie słowiki razem wzięte…

— Na litość boską, gdzie się podziewasz?! — wrzasnęłam w telefon z irytacją i wyrzutem.
— Dużo by gadać — odparła moja synowa ponuro. — A ty? Wczoraj pod wieczór też cię nie było! Z nagrywaniem na sekretarkę nie będę się wygłupiać!
— Fakt — przyznałam, już nieco spokojniej. — Byłam w Konstancinie.
— Janusz już coś…?
— Trochę. Jest w trakcie.
— To ja chyba przyjadę do ciebie. Mam takie różne rzeczy i torbę Mikołaja. Niechby oni sobie to wzięli, ale może lepiej beze mnie. Ty im dasz. Albo Janusz.
Zgodziłam się. Pod moim domem nie sterczała żadna podejrzana postać, niebezpieczeństwem jej wizyta chyba nie groziła, a dowody rzeczowe, którymi dysponowała, mogły się przydać. Zażądałam, żeby przy okazji przywiozła piwo, bo właśnie mi wyszło.
Krótko po osiemnastej zwaliła mi na stół potężny stos papieru, grube rulony i wielką, foliową torbę. Odgadłam, iż jest to torba Mikołaja, podobna była do tamtej, schowanej w samochodzie, do tego stopnia, że ostatecznie przestałam dziwić się pomyłce. Torbę z piwem wyjęłam jej z rąk już w drzwiach.
— Jeśli idzie o moje cele, zrealizowałam już chyba wszystkie — oznajmiła z nikłym cieniem satysfakcji. — Od tego balastu chcę się wreszcie odczepić. Jestem ciągle podejrzana?
— Obie jesteśmy podejrzane — odparłam, wyciągając szklanki. — Ty bardziej, ale pojawia się możliwość, że jednak Mikołaja nie zabiłaś i tej baby z przeciwka też nie. Tyle mi Janusz zdążył powiedzieć przez telefon. Stanowisz natomiast bezcenne źródło informacji, bo jakieś imię źródło też im zginęło.
Kiwnęła głową.
— Wiem, fotograf Mikołaja. Chociaż osobiście dostarczyłam go do pogotowia i wydalało mi się, że ze znikaniem będzie miał trudności…
Przekazałyśmy sobie wzajemnie wiadomości z ostatniej chwili, co zabrało nam nieco czasu. Zmartwiłam się nieobecnością Janusza.
— Pojęcia nie mam, gdzie się w tej chwili podziewa, a powinnaś mu to wszystko powtórzyć czym prędzej. I oczywiście oddać te śmieci. Zbiegły się dwie śmierdzące sprawy, korzyści materialne wznoszą się od dołu ku górze, a z góry na dół spływa warstwa ochronna. Grube ryby z wierzchu ciężko ukąsić…
— To on tak powiedział?
— Powiedzieć, to on nic nie powiedział, ale patrzył takim wzrokiem, że sobie sama wydedukowałam. Ogólnie biorąc, mafia. Uczestniczyłaś na dworcu w wydarzeniu kretyńskim, ale może się jeszcze okazać, że nie ma tego złego, co by na dobre nie wyszło.
Moja synowa wciąż była niespokojna i niezadowolona z życia.
— Nie chcę tej torby w samochodzie — powiedziała gwałtownie. — Gryzie mnie. W pierepałach Mikołaja uczestniczyłam dobrowolnie, ale przeciwko narkotykom protestuję.
Chcę im to oddać!
Pożałowałam, że jednak nie zabrałam towaru od razu.
— Tu by leżało — mówiła nerwowo moja synowa. — Janusz wziąłby wszystko razem. Więcej dowodów nie ma, ten kretyn zniszczył część, a ja resztę, ale o tym wolałabym im nie mówić… Słuchaj, jedźmy po to!
— Teraz, zaraz?
— Im wcześniej, tym lepiej. Może zdążymy, zanim Janusz wróci. Zostaw mu kartkę.
Dałam się przekonać. Miała rację, rąbnięty łup należało trzymać pod ręką, gotów do przekazania w każdej chwili. Załatwimy to szybko, kartkę położę na wierzchu…
W pięć minut później jechałyśmy już do Konstancina jej polonezem. O dwudziestej drugiej trzydzieści miasto było puste i droga zajęła nam kwadrans. Moja synowa znała miejscowość, ale pojechała jakoś dziwnie, zawahała się dwa razy i w końcu zatrzymała samochód wcale nie tam, gdzie, moim zdaniem należało. Nie zdążyłam zapytać, dlaczego to robi.
— No, trafiłam! — odetchnęła z ulgą. —Jesteśmy na tyłach.
Zostawię to pudło tutaj, jest taka ścieżka pomiędzy siatkami, pójdziemy nią i mamy bramę. Gdyby ktoś z tych mafiozów czatował…
Znów przyznałam jej słuszność. Ciemno było, ale wzrok się przyzwyczajał i już po chwili rozpoznałam miejsce, to tu właśnie spotkałam babę na rowerze. Dom obok oświetlony był nieco obficiej i dobiegały z niego jakieś nikłe dźwięki, przelotnie pomyślałam, że pewnie oglądają telewizję. Następnie zajęłam się wyłącznie wypatrywaniem wądołów na zarośniętej ścieżce. Nie miałam ochoty akurat teraz skręcić nogi. Wpadłam jej na plecy.
— Kurrrr… — wysyczała strasznym szeptem i zgrzytnęła zębami tuż przy moim uchu.
Gest jej głowy bardziej wyczułam, niż zobaczyłam. Spojrzałam przez gałęzie. Wrota garażowe, czarna płaszczyzna na odrobinę jaśniejszym tle, uchylały się z wolna. Wewnątrz buchnął mi płomień, zewnętrznie zamarłam.
— Czy założyłaś blokadę? — usłyszałam dalszy ciąg szeptu przez zaciśnięte zęby.
Unieruchomienie mi przeszło.
— A otóż tak! — odszepnęłam z triumfem. — Gaz i hamulec, sprzęgło mogą sobie deptać!
W tym momencie nastąpiło coś przeraźliwie wstrząsającego. W sąsiednim domu buchnął krzyk okropny, krotki, ale pełen śmiertelnego przerażenia. Wzdrygnęłyśmy się obie, aż zaszeleściły gałęzie, nie zdążyłam nic pomyśleć, bo na jednym krzyku się nie skończyło.
— Wynoś się! — wrzeszczał rozpaczliwie damski głos. — Wynoś się! Zabierz ją stąd, wyrzuć ją, o Boże…!
— Nie rusz!!! Nie ruszaj, idiotko, cholera ciężka! Leżeć!!! —darł się równocześnie głos męski, gniewny i zdenerwowany.
Zaczęły szczekać psy, prawdopodobnie dwa, duży i mały, przy czym duży szczekał niezdecydowanie, to cienko i piskliwie, to potężnie, basowo, z głuchym powarkiwaniem, więc właściwie brzmiało to tak, jakby szczekało całe stado. Do kontrowersji wmieszał się dziecięcy głosik, gwałtownie pytający, co się stało. Coś zaczęło przeraźliwie skrzeczeć. Damski głos wpadł w histerię, wśród szlochów żądając, żeby jej nikt nie dotykał. Przez zgiełk z jednej strony przedarły się odgłosy z drugiej, garaż miałyśmy bliżej, przy uchylonych wrotach coś trzasnęło, huknęło, zakotłowało się. Zabrzęczały kraty okienne…
To, co rozgrywało się w dwóch sąsiadujących ogrodach, przechodziło ludzkie pojęcie. Ścieżka pomiędzy siatkami stanowiła widownię o tyle skomplikowaną, że część przedstawienia odbywała się z przodu, a część z tyłu, i należało mieć głowę na śrubie, żeby oglądać cały spektakl.
— Gdzie łopata?! — ryczał okropnie męski głos. — Do ciężkiej cholery, czy w tym domu nic nie może leżeć na miejscu?! Gdzie łopata?!
— Sam ją zostawiłeś w ogrodzie! — przebił się przez psy przenikliwy, dziecięcy głosik.
Przy wrotach garażowych ktoś się z kimś bił, pchnięte gwałtownie skrzydło łomotnęło o pień. Czarne sylwetki rozmnożyły się, zdawało mi się, że jest ich cztery. Męski głos rykiem domagał się patelni, brzęczały chyba garnki, dziecięcy głos darł się już nieprzerwanie, żądając jakichś działań operacyjnych w odniesieniu do jednostek płci żeńskiej.
— Weźcie je…! Zabierzcie je…! Trzymając je…! — rozlegało się wśród łkań.
— Zejdź tu, głupi bachorze, i sama je trzymaj!!! — padła grzmiąca odpowiedź.
— Pod fotelem!!! —krzyknął rozdzierająco głos damski. — Uciekła pod fotel!!!
Wśród przeciwników pod garażem nastąpiło jakieś rozstrzygnięcie, jedna strona wzięła górę, dwóch sylwetek nie było już widać, pozostałe dwie w pozycji pionowej wniknęły do wnętrza budynku. Moje spętane na długą chwilę procesy myślowe nagle uwolniły się z więzów. Miałam przeczucie. Złodzieje, Jezus Mario, samochodu nie ruszą, ale rąbną przeklętą torbę i znów biedzie na nas! Co się tam dzieje, w tamtym domu, kogo oni łapią pod fotelami…?!
Pod otwartym garażem na razie nie działo się nic. Zgiełk z drugiej strony nabrał wyraźnych znamion ulgi, widocznie osiągnięto jakiś rezultat. W szczekaniu obu psów, teraz dokładniej było słychać, że są tylko dwa, pojawił się ton gniewnej odwagi. Ktoś przebiegł przez ogród, tam i powrotem, aż do drogi, trzasnęły drzwi. Pod garażem znów zaczął się ruch, czarne sylwetki rozmnożyły się ponownie, znienacka huknął strzał. Bóg raczy wiedzieć, w co strzelający celował, ale gwizd usłyszałam koło ucha. Rany boskie…
Huknęło ponownie, ktoś krzyknął zduszonym głosem. Mignęło mi w głowie, że ta pokonana strona wykazuje przesadny upór. W sąsiedniej willi chyba znów otwarto drzwi.
— Co to było, ten huk? — zabrzmiało niespokojne pytanie.
— Ta ropucha pękła! — zawołał triumfująco z góry dziecięcy głosik. — Była taka wielka, że musiała pękać dwa razy!
— Jazda spać, gówniarzu…!
Pokonana strona poddała się, być może ugodzona pociskiem. Dwie pionowe sylwetki pojawiły się na otwartej przestrzeni, jedna zamykała garaż, druga trzymała w ręku wielką torbę.
— Mać zwyrodniała i blada — powiedziała obok mnie moja synowa wzburzonym szeptem. Byłam innego zdania.
— Cicho, nie ruszaj się, co cię obchodzi… Odzyskali swoją torbę i odczepią się od ciebie. Tylko im się przypadkiem nie pokazuj!
— A jeśli to kto inny…?
— No to co? Widać chyba, że nie ty…?
Nie skończyłam szeptać, kiedy piekło wybuchło na nowo. Tym razem trwało krótko. Kilka dodatkowych sylwetek wyrosło jakby spod ziemi, zgodnie zaatakowały tamtych z torbą, rozległy się okrzyki, szczekało już teraz dużo psów, dwa za nami, a reszta dookoła, coś skrzeczące darło się przeraźliwie. Na drodze ryknął silnik i wzdłuż ogrodzenia przemknął samochód, zaraz za nim drugi, migający światłem na dachu. Policja…!
Skończyło się błyskawicznie, ci z torbą nie mieli szans.
Przeleciała mi przez głowę myśl przerażająca. Pojawiły się gliny, diabli wiedzą, gdzie Janusz, sprawa idzie o torbę z narkotykami i my obie jesteśmy na miejscu. Może w ogóle kierujemy aferą. Nic się nie da wyjaśnić, jeszcze ja, jak ja, ale ona…
— Nawiewaj! —szepnęłam rozkazująco. — Byle cicho…
Zrobiłam jej miejsce na wąskiej ścieżce, popchnęłam do przodu, ruszyłam za nią, potknęłam się, wyłożyłam elegancko w zielsku i od razu spróbowałam poderwać. Znienacka lunął strumień światła, potężny reflektor błysnął prawie nad moją głową. Zamarłam w przyklęku.
— Co się tu dzieje? — spytał ostro zza siatki męski głos, ten sam, który uprzednio domagał się patelni.
Nie odwracając głowy, spojrzałam kątem oka tam, gdzie zrobiło się nagle widno. Zobaczyłam dużo zieleni i jedną parę nóg w spodniach.
— Nic — odparł drugi głos zza drugiej siatki. — Policja.
Złapaliśmy włamywaczy. Panie, co tam u pana tak cholernie skrzeczy?
— Papuga. Zdenerwowała się…
— Jakieś zamieszanie państwo robili…?
— Ropucha nam wlazła do domu. Z tych trujących, psy trzeba było zatrzymać. Tu ktoś strzelał…
— To nie my, to oni. Już wszystko w porządku. Widział pan coś? Chce pan być świadkiem?
Reflektor zachybotał się nieco, a nogi w spodniach ustawiły się jakby do ucieczki.
— Nic nie widziałem, dosyć miałem rabanu w domu. To już pójdę. Dobranoc.
Bałam się drgnąć, bo tkwiłam na samym skraju światła i najdrobniejszy ruch mógł na mnie zwrócić ich uwagę. Dusza mi mówiła, że kontakty z policją akurat teraz nie wypadną najlepiej. Facet zgasił reflektor i wycofał się do domu, ale wokół zabłysły inne światła i dobiegały mnie szelesty. Ruszyłam przed siebie na czworakach.
Kiedy dotarłam do drogi, nie ujrzałam niczego, ani poloneza, ani mojej synowej. Przez chwilę stałam jak kamień, zaskoczona, potem cofnęłam się w głębszy cień, na skraju drogi. Rozejrzałam się, ruszyłam, przeszłam kawałek w obie strony. Nie było jej nigdzie.
Powrót do Warszawy nie nastręczał trudności, w garażu stał golf, a ja ciągle miałam przy sobie kluczyki i nawet kartę rejestracyjną. Nie to mnie nagle zaniepokoiło. Nie leżało w charakterze mojej synowej pozostawienie mnie tu i samotna ucieczka, coś się musiało stać…
I nagle, po raz pierwszy w tej całej obłąkanej imprezie, wdarła się do mojego wnętrza myśl, dotychczas obca. To ona przecież, moja synowa, nalegała, żeby teraz właśnie przyjechać po torbę. Zostawiła mnie i znikła. Czy rzeczywiście z żadną z tych afer ona nie ma nic wspólnego…?
Moja teściowa miała rację, wyrwać się z tego mętliku, jedyne wyjście. Wypchnęła mnie do przodu, ruszyłam ścieżką, nie było czasu na sprzeczki. Za mną coś się działo, zabłysło światło, rozległy się głosy. Nie zajmowałam się tym, dodałam gazu.
Wyskoczyłam na drogę metr od poloneza. Nie, nie wyskoczyłam, zamierzałam wyskoczyć. W ostatniej chwili zatrzymało mnie coś, mniej może widok, a bardziej upiorne wrażenie.
W budynku po drugiej stronie drogi paliły się chyba jakieś światła, bo przez szyby samochodu niewyraźnie widać było wnętrze. Coś tkwiło na miejscu kierowcy, nie człowiek, Boże wielki, buła jakaś okropna, coś jakby kadłub bez głowy. Poruszało się to. Myśl, że wepchnęli mi tam kolejne zwłoki, tym razem z odciętym łbem, a mimo to jeszcze trochę żywe, na moment odebrała mi dech. Błysnęło nikłe światełko i oprzytomniałam.
Duży bałwan siedział za kierownicą i pochylony, przyświecając sobie niekiedy, dłubał pod tablicą rozdzielczą. Odgadłam w następnym ułamku sekundy, włamał się cholernik do samochodu i teraz usiłuje wyrwać stacyjkę, możliwe, że nie ma żadnego kluczyka, drzwiczki otworzył na siłę…
Myśli się skończyły, zastąpił je obraz. Ujrzałam samą siebie, jak przed kilkoma godzinami przyjechałam do teściowej z całym nabojem dowodów rzeczowych i wielką torbą piwa, rulony leżały na tylnym siedzeniu, wyjęłam to wszystko, ciężkie było, brakowało mi trzeciej ręki, nogą zatrzasnęłam drzwiczki. Nie wcisnęłam blokującego prztyka, nie dotknęłam go nawet. Wyraźnie widziałam, jak się oddalam, zostawiając te drzwiczki otwarte…
Oglądanie widoków nie musi trwać długo. Dużych problemów ten bałwan nie miał, sprawdził wszystkie klamki i wlazł z łatwością. Piorun jasny, co robić… ?
Pragnienie złapania go za ten głupi łeb i wywleczenia na zewnątrz przemocą miotnęło mną potężnie, ale zostało stłumione. Ćwiczyłam wprawdzie niegdyś rozmaite sposoby samoobrony i odrobina umiejętności jeszcze mi została, do ataku jednakże, i to w trudnych warunkach, mogła się okazać mało przydatna. Czułam w sobie wyraźny niedosyt możliwości. Myśl pojawiła się we mnie już tylko jedna: nie dam tej świni rąbnąć ostatniego środka lokomocji!
Hałasy trwały, po drugiej stronie drogi awanturowały się trzy psy, dookoła słychać ich było więcej. Facetowi udało się wreszcie zdewastować stacyjkę, połączył druty, warknął silnikiem. Eksplozją strzelił we mnie niepokój, czy złodziej nie nadrobił mojego niedopatrzenia. Ten metr, dzielący mnie od tylnych drzwiczek, przebyłam jednym krokiem, może zresztą nie był to krok, raczej jeden skręt rozwścieczonej żmii. Chwyciłam klamkę, na ułamek sekundy doznałam ulgi, otwarte, zdążyłam wślizgnąć się do środka i w tej samej chwili on ruszył. Nie usłyszał mnie i nie dostrzegł, wciśnięta za fotele pilnowałam, żeby nie pokazać mu się w lusterku, udało mi się odwrócić nogami do środka, klamkę trzymałam ręką i usiłowałam zamknąć te cholerne drzwiczki bezszelestnie. Nie zdołałam, prztykało i nie łapało, wypsnęły mi się wreszcie i na pierwszym zakręcie w lewo otworzyły z rozmachem, omal nie wylatując z zawiasów. Skuliłam się za oparciami, usiłując wdeptać w podłogę. Facet przy kierownicy zaklął, przyhamował ostrożnie, wykazując duże opanowanie, przechylił się daleko nad oparciami, sięgnął ręką i trzasnął. Tę rękę miał małpiej długości. Nie wydawał się zaskoczony, widać rzeczywiście wlazł przez te nie zabezpieczone drzwiczki i sam sobie napluł w brodę, że nie zablokował ich od razu. W dół nawet nie spojrzał, dodał gazu i pognał przed siebie.
Wówczas dopiero zastanowiłam się, co robię.
Uciec, owszem, uciekłam. Wprost koncertowo. Zostawiłam moją teściową w otoczeniu dwóch szajek przestępczych oraz rozżartej na nas policji, sama zaś, całkowicie dobrowolnie, zamknęłam się w jednym samochodzie ze złoczyńcą. Cóż innego można pomyśleć, jak nie to, że jest moim wspólnikiem…? Jeszcze tylko brakuje, żeby mnie z nim gliny złapały, nie mówiąc już o takiej drobnostce, jak jego reakcja na moją obecność. Ukręcenie łba mam chyba jak w banku…
Nie miałam czasu zajmować się tym, bo pojawiły się sprawy pilniejsze. Zainteresowało mnie, dokąd on jedzie, a równocześnie z miejsca zaczęłam przemyśliwać nad sposobem odebrania mu pudła. Może się gdzieś zatrzyma i wysiądzie, bodaj na chwilę… Połączyć te sterczące druty też potrafię, chociaż bardzo tego nie lubię…
Nie miałam najmniejszego pojęcia, gdzie się znajdujemy. Obrzydliwy bandzior prawdopodobnie również pomyślał o glinach, bo po pierwszym zrywie wyraźnie zwolnił i jechał zgodnie z przepisami. Pod kołami czułam asfalt, musieliśmy być na szosie, przedtem jednakże parę razy skręcał i nie umiałam odgadnąć kierunku. Znów pojechał w lewo. Diabli wiedzą. Warszawa czy Góra Kalwaria…?
Bardzo ostrożnie próbowałam wyjrzeć pomiędzy fotelami. Ujrzałam jego ucho i kawałek policzka, na widok przed nami nie miałam żadnych szans, bo tkwiłam za nisko. Ale paliły się latarnie i chwilami można było dostrzec dachy budynków stojących przy szosie, wyglądało to bardziej na Konstancin niż na przedłużenie Puławskiej. Bandzior kręcił łbem, więc wolałam się nie wychylać, ale zauważyłam przy tej okazji, że w zębach trzymał zapałkę. Przeniosłam się do bocznego okna, za oparciami foteli nie mógł mnie dostrzec.
Jechał cały czas prosto, w górze migały rozmaite światła, czas jakiś było ciemno, potem zrobiło się zdecydowanie widniej, trwało to całe wieki, znaleźliśmy się w mieście, wreszcie skręcił w prawo, zaryzykowałam uniesienie się odrobinę i okazało się, że wjeżdżamy na most. Upewniłam się, że to Warszawa, w Górze Kalwarii most byłby na lewo. Pruł Wisłostradą, a teraz zjechał na Trasę Łazienkowską. Gdzie go diabli niosą, nie pcha się chyba do ruskiej granicy…?
Szosę na Lublin wypatrzyłam, przejechał ją w poprzek, przed nami była Zielonka. Znałam tę drogę. Usiłowałam sobie przypomnieć, ile mam benzyny, nie brałam od powrotu, już mu chyba dochodzi do rezerwy, do Wyszkowa nie dociągnie, mowy nie ma. Obliczenia zawartości baku sprawiały mi trudności, bo mój stan fizyczny zaczynał rzutować na stan umysłu. Wszystko mi zdrętwiało, ten polonez w żadnym stopniu nie nadawał się do jazdy w kucki.
W Zielonce opryszek nagle zwolnił i skręcił w prawo. Złe dla mnie, lewą stronę znałam lepiej. Skręcił ponowię w prawo, potem w lewo i znów w lewo, usiłowałam zapamiętać te zakręty, szosa się skończyła, zjechał na drogę gruntową. Zwolnił jeszcze bardziej, skręcił w prawo i zatrzymał samochód. Usłyszałam szczekanie. Wysiadł. Wyjrzałam ostrożnie.
Pojazd stał na malutkim podjeździe przed bramą, którą złoczyńca właśnie otwierał. Za ogrodzeniem z siatki widać było podwórze i duży dom, osłonięty nieco drzewami i krzakami. Nad drzwiami paliła się lampa. Na zewnątrz wpadły dwa psy i szczekając wściekle, rzuciły się do samochodu.
Nie zmierzałam czekać ani sekundy dłużej, nie miałam także ochoty narażać się psom. Przelazłam wierzchem przez oparcia w tempie prawdopodobnie rekordowym. Bandzior zrobił mi grzeczność, nie zgasił silnika. Jeszcze nie dokończył otwierania wrót, kiedy już ruszyłam, na tyle ostrożnie, żeby mi te piekielne psy nie wpadły pod koła. Łobuz reagował szybko, porzucił bramę, wypadł na drogę, ujrzałam jego gębę w lusterku, doskonale widoczną, bo akurat pod świecącą nad zjazdem latarnią. Wyrwał coś zza pazuchy i wyciągnął rękę. Już się rozpędziłam sprawdzać, co w tej ręce trzyma, skręciłam w pierwszą drogę, jaka mi się napatoczyła, zarzuciło nieco, nie szkodzi, osłonił mnie jakiś budynek i zarośla. Miałam obawy, że ta droga mi się skończy, a psy leciały za samochodem, lubię zwierzęta, nie do tego stopnia jednakże, żeby im służyć za pożywienie… Obawy okazały się uzasadnione i gdyby to był mój własny golf, zawahałabym się, ale poloneza z góry przeznaczyłam na zmarnowanie. Dość duży kawałek przejechałam po jakiejś ugniecionej łące, a może było to nie zaorane rżysko, rozpoznałam w oddali szosę, na której paliły się dwie latarnie, przez płytki rów przedostałam się na prawdziwą drogę, skręciłam ku tej szosie i odetchnęłam.
I natychmiast dodałam gazu, bo przyszło mi do głowy, że ten cep zacznie mnie gonić. Wiedział, że z nim jadę, czy nie, bez znaczenia, ważne, że dojechałam i uciekłam. Jeśli ma we łbie bodaj odrobinę oleju, powinien mnie unieszkodliwić, chociażby na wszelki wypadek, z pewnością stanowię jakieś zagrożenie. Pusto kompletnie, jedna jedyna szosa, zgadnie, że wracam do Warszawy, zresztą, możliwe, że widział jak skręcałam, bo na tej łące musiałam świecić… Dociśnie trochę, a jakiś pojazd tam chyba posiada i może nie tylko traktor…
Zwolniłam, zgasiłam światła, stwierdziłam, że świeci kawałek księżyca i ostrożnie zjechałam w jakąś ulicę w prawo. Pojęcia nie miałam, co to jest, potem się okazało, że Czwartaków. Zieleni było dużo, ukryłam się za gęstą kępą krzaków i zaczęłam czekać.
Pod dwudziestu minutach świętego spokoju odgadłam wreszcie, co się stało. Złoczyńca pojazd niewątpliwie posiadał, ale zapewne udał się nim do Konstancina. W Konstancinie pudło mu przepadło, nie bez powodu uciekał moim polonezem. Drugiego mógł już nie mieć i w rezultacie został mu ten hipotetyczny traktor…
Ruszyłam przez siebie, z przezorności nie wracając na szosę i chyba była to jeden z najgorszych pomysłów, jakie mi się przytrafiły w życiu. W golfie leżał plan Warszawy, w polonezie go nie miałam. Zaplątałam się w Nowe Bródno, w którymś momencie stwierdziłam, że wyjeżdżam z miasta, zamiast do niego wracać, na domiar złego kończyła mi się benzyna, czerwony blask ze wskaźnika bez mała mnie oślepiał. Znalazłam jedną pompę, zamkniętą. Nie mogłam się zdecydować, co robić, błąkać się dalej czy zatrzymać i czekać zmiłowania pańskiego. Co przeżyłam, to moje. Dławić mnie przestało dopiero, kiedy natknęłam się na wolną taksówkę i kierowca pokazał drogę do czynnej stacji benzynowej.
W stacji benzynowej znajdował się telefon. Zadzwoniłam do teściowej. Nie było jej w domu. Na litość boską…!
Około wpół do trzeciej znalazłam się znów w Konstancinie. Cisza tam panowała i spokój, żywego ducha nie było. Nie zdziwiło mnie to, mało miałam nadziei, że ona tam siedzi na pustej drodze i czeka na mnie przeszło trzy godziny. Sensu ta podróż nie miała za grosz, skoro jednak przyjechałam…
Odczekałam chwilę, wysiadłam, porządnie zamknęłam wszystkie drzwi i przez ogrodzenie z tyłu przelazłam do posiadłości moich znajomych. Garaż miał okienko, poświęciłam przez nie. Golfa w środku nie było.
Teraz mi wreszcie przyszło do głowy, że popełniam idiotyzm za idiotyzmem. Należało od razu wrócić do domu i czekać na telefon, gdybym nie wymyśliła niepotrzebnie pościgu bandziora i pojechała prosto Żołnierską, siedziałabym spokojnie w mieszkaniu ciotki już ze dwie godziny, wykąpana i najedzona. I może wiedziałabym, co się tu stało…
Przelazłam przez ogrodzenie na zewnątrz i odjechałam.
Nadzieję na szybki powrót mojej synowej straciłam już po jednej minucie. Odczekałam jeszcze parę, po czym szarpnęła mną nagle obawa, że policja zechce zaopiekować się jej golfem i stracę możliwości komunikacyjne. Gwałtownie ruszyłam ścieżką z powrotem, po czym zatrzymałam się, bo przypomniałam sobie łańcuch pod pedałami. Albo sprowadzą dźwig, albo się długo pomęczą, bo nawet nożyce do cięcia stali tak od razu nie dadzą mu rady. Mam zatem trochę czasu, nie muszę tam pędzić na oślep, niczym spłoszony bawół, mogę najpierw spokojnie sprawdzić, co się tam w ogóle dzieje…
Zza chmur wylazł kawałek księżyca i poprawił oświetlenie terenu. Spłynęło na mnie następne cenne przypomnienie. Idiotką jestem tylko połowicznie, ta druga część wykazuje niekiedy duże zalety, tak fizyczne, jak umysłowe, moja orientacja w przestrzeni stanowi czarno—białą kratkę, jak szachownica. Dojechać tu nie umiałam, za to doskonale pamiętam drogę, przebytą za babą na rowerze, też było już prawie ciemno i warunki są sprzyjające…
Za babą jechaliśmy trzy minuty, ta sama trasa zajęła mi teraz minut jedenaście. Specjalnie spoglądałam na zegarek. Okrążając sąsiadujące parcele, słyszałam odjazd jakichś samochodów, gliny najwidoczniej nie traciły czasu. Zatrzymałam się w czarnym cieniu krzewów na skraju posiadłości i popatrzyłam.
Ktoś tam jeszcze się plątał i coś robił, zbierali chyba te rozniesione bitwą kraty okienne, bo trochę brzęczało i szczękało. Zamykali garaż. Reflektor jeszcze świecił, gapiłam się przez plątaninę gałęzi i nagle uświadomiłam sobie, że coś mi przeszkadza w oglądaniu widoków. Ominęłam to wzrokiem raz i drugi, po czym skupiłam się i przyjrzałam dokładniej. Pień… ? Jaki tam pień, brzozy mają pnie równe i gładkie, w takie dziwne buły nie rosną…
Za pniem brzozy stał człowiek.
Zrozumiałam od razu. Jeden bandzior ocalał, zuchwały i zdeterminowany podgląda teraz policję tak samo jak ja, tyle że wewnątrz posiadłości. Może po prostu nie zdążył uciec. Przeczekuje i sprawdza, czy kogoś nie zostawią, kto wie, czy nie czai się na golfa, niewątpliwie chce się stąd zmyć, jak już wszystko ucichnie. A otóż chała…
Sposób wybrnięcia z okropnej sytuacji eksplodował we mnie w ułamku sekundy. Płotka czy rekin za tą brzozą się czai, nie ucieknie. Osobiście dostarczę go do komendy, odcinając się ostatecznie od głupkowatych podejrzeń!
Plan skrystalizował mi się sam z najdrobniejszymi szczegółami. W kamiennym bezruchu odczekałam następny kwadrans. Gliny zgasiły jupiter. Wyszli za bramę, zamknęli ją porządnie, odjechali. Facet nadal tkwił za pniem, zapewne miał charakter podejrzliwy i przezorny. Zgodnie z planem musiałam być pierwsza.
Nie kryjąc się wcale, podeszłam do bramy, otworzyłam ją i zamknęłam za sobą. Otwarta, mogłaby go skusić. Otworzyłam garaż, zamek działał, widocznie posługiwali się wytrychem, a nie łomem. Pamiętałam, co znajduje się w środku.
Golf stał sobie spokojnie, nietknięty, co od razu dodało mi ducha. W pierwszej kolejności uwolniłam pedały od łańcucha, na razie miałam na to czas, później mogłoby mi go zabraknąć. Garaż był duży, golf stał na środku, pod ścianą zaś doskonale mieściło się kilka kobyłek murarskich razem z deskami na pomosty. Ustawiłam przy wrotach dwie, położyłam na nich grubą deskę, nie zamierzałam tynkować ściany, więc ta jedna powinna mi wystarczyć. Rozejrzałam się za narzędziem, zabijać bandziora nie należało w żadnym wypadku, ale uszkodzić — owszem. Zdecydowałam się na drugą deskę, dostatecznie szeroką, żeby trudno było się przed nią uchylić. Wlazłam na rusztowanie z orężem w dłoniach.
O samochodzie bandzior musiał wiedzieć. Jeżeli chciał uciekać, pojazd był kuszący. Musiał także uznać, że zjedna babą łatwo sobie da radę…
Zgadłam. Odczekałam wprawdzie na tych kobyłkach co najmniej dwa lata, ale w końcu usłyszałam coś jakby cichy szmer za uchylonymi wrotami. Dalszy ciąg zaskoczył mnie nieco.
Nagle zabłysło światło, do wnętrza wsunął się nie cały człowiek, a tylko ręka z pistoletem.
— Ręce…! — krzyknął groźny głos.
Więcej powiedzieć nie zdołał. Ręce, proszę bardzo, może być. Z całej siły rąbnęłam deską w tę rękę z pistoletem.
Jakim cudem zdążyłam pierwsza do czarnego żelastwa, które szurnęło po betonowej posadzce, Bóg raczy wiedzieć. Może rąbnięty doznał szoku, zdaje się, że trochę przeszkodziła mu także ta grubsza deska, która zleciała z kobyłek, w każdym razie cel osiągnęłam. Z bronią palną umiałam się obchodzić od wielu lat…
Relacja wywiadowcy, jaką kapitan Frelkowicz usłyszał o pierwszej dwadzieścia w nocy, brzmiała następująco:
— Melduję, że to było z zaskoczenia — powiedział mężnie starszy sierżant głosem w połowie wściekłym, a w połowie znękanym. — Klucze miała… Znaczy, stoję i widzę, że ktoś idzie, nawet krótko czekałem. Bramę otwiera i zamyka, do garażu się pcha, grzebie w zamku, w ciemnościach wyglądało, że baba. Do środka wlazła i nic. Garaż otwarty został, światła nie pali, diabli wiedzą, co tam robi. Pomyślałem, że podejrzana wsiądzie i pryśnie, no więc podkradłem się, zaświeciłem znienacka, ręce do góry chciałem powiedzieć, coś mnie walnęło tak, że mi się ciemno w oczach zrobiło. Żeby facet, może bym się spodziewał, ale baba…? Na broń się rzuciła jak taka tygrysica, z góry skakała, a mnie, melduję, jeszcze w goleń trzasnęło, potem zobaczyłem, że decha, dwucalówka, ale tej sekundy mi zabrakło. Nie ja te ręce, tylko ty, powiada i rąbnęła mi pod nogi. I jeszcze powiada, żebym sobie nie myślał, że mnie zabije, gówno trzaśnie, a za człowieka pójdzie siedzieć, więc żadne takie. Kolano mi przestrzeli, a strzelać potrafi, proszę bardzo, może mi pokazać. Puszeczkę z wieczkiem, pyta, czy widzę, na półce koło mojej głowy stoi, zimno mi się trochę zrobiło, a ona łup w to wieczko, w sam środek i trzeba nieszczęścia, że za tym, jak raz, szła rura wodociągowa. I ta woda poszła prosto mnie w ucho, Bóg ustrzegł, że zimna, a nie gorąca. Wiedziała, gdzie kran, kazała mi zakręcić i furt kolana się czepiała. Musiałem wsiąść, kluczyki mi rzuciła, więcej miała rozumu niż ja, bo na bliższą odległość nie podeszła, trzymała się z daleka i nic nie mogłem zrobić. Bramę otwierałem i zamykałem, kazała prowadzić. Przytomnie mnie obchodziła z tą moją spluwą w garści, usiadła z tyłu i powiada, że w łeb strzelać nie będzie, na co jej mój łeb, w łopatkę rąbnie, a jak mi jednej będzie mało, to może i w drugą. Spadnę jej z głowy i sama spokojnie poprowadzi. Kazała jechać, pomyślałem, że może się jaka okazja przytrafi, więc pojechałem, w prawo, w lewo, dyrygowała i co się okazało, do Warszawy, do komendy. Słyszałem, jak wartownikowi mówiła, że bandziora złapała i pan kapitan ma być zawiadomiony…
Kapitan Frelkowicz wysłuchał w milczeniu i nawet się bardzo nie czepiał, znalazłszy w sytuacji funkcjonariusza liczne okoliczności łagodzące. Machnął ręką i przeniósł wzrok na tą drugą osobę.
— No i widzi pani… — powiedział tonem śmiertelnego wyrzutu.
Siedziałam tam, wściekła i szczerze zmartwiona, bo naprawdę myślałam, że jednego przestępcę udało mi się unieszkodliwić własnoręcznie. Potrzebna mi była ta zasługa jak nigdy. Wyszło akurat na odwrót — odciągnęłam człowieka z posterunku i zostawiłam wolne pole złoczyńcom. Co prawda, po skonfiskowaniu torby z narkotykami nic tam ci złoczyńcy nie mieli do roboty, ale mogli o tym nie wiedzieć i jakichś działań próbować…
— A pani synowa znów zniknęła — dodał kapitan, nie kryjąc wcale potępienia, nagany, irytacji i zgoła wstrętu. — No dobrze, nie ona zabiła Torowskiego, już wiemy, ale ustawiła wóz na tyłach i uciekła, widząc policję. I co pani na to? Wnioski można sobie różne wyciągać…
O mojej synowej, mimo wszystko, postanowiłam milczeć nadal. W wyciąganiu wniosków nie musiałam im pomagać. Z oburzeniem stwierdziłam, że wyraźnie nie doceniają podstawowej przysługi, jaką im wyświadczyłam, nie kto inny, tylko ja sama naprowadziłam ich na ten Konstancin, udało mi się już zorientować, że babą na rowerze był ich najlepszy wywiadowca. Przestępców, co prawda, też, podobno mnie śledzili… Ale w rezultacie korzyść odniosła policja!
— Gdyby nie wiedzieli o tobie wszystkiego, co wiedzą, zamknęliby cię z całą pewnością — powiedział trochę gniewnie Janusz, kiedy już nad ranem udało nam się wrócić do domu. — Gdzie, do cholery, podziała się Joanna?! Słuchaj, to nie są śmichy chichy, oni ją muszą dostać, muszą mieć jej zeznania. Nie możesz mieć do mnie żalu, że powiedziałem o mieszkaniu ciotki, jeśli nie tkwi w aferze, nic jej nie będzie, ale jeśli tkwi…
Żalu do niego nie miałam, ale rzuciłam się do telefonu. Po drodze spojrzałam na zegarek, było dwadzieścia po trzeciej.
Wykręciłam jej numer całkowicie beznadziejnie, w najgłębszym przekonaniu, że jej ciągle nie ma, bo może już jedzie w kierunku granicy. Kiedy odezwała się w słuchawce, przez moment myślałam, że pomyłka. Pomyłka, nie pomyłka, wola boska.
— Jeśli to ty, uciekaj natychmiast — powiedziałam stanowczo. — Przyjeżdżaj do mnie, o ile zdołasz. Człowiek pod twoim domem, możliwe że już jest.
Janusz patrzył na mnie wzrokiem pełnym uczuć, ogromnie urozmaiconych.
— W życiu bym nie przypuszczał, że po wyjściu ze służby będę miał tyle atrakcji — westchnął w zadumie. — Człowiek pod jej dom chyba jeszcze nie zdążył…
Kapitan Frelkowicz miał trzy pary butów i letnie sandały. Oprócz tego miał także żonę i psa, ściśle biorąc szczeniaka, mieszańca ras dużych. Żona i pies mieli z butami ścisły związek. Kapitan posiadał również syna, ale w tym wypadku syn się akurat nie liczył, w wydarzeniach nie brał żadnego udziału.
Dwie pary butów żona kapitana Frelowicza oddała do prywatnego szewca, który miał warsztat tuż obok ich domu. Należało zwyczajnie zmienić fleki, kiedy jednak w dwa dni później spróbowała je odebrać, okazało się, że warsztat jest zamknięty. Kartka na drzwiach informowała, że szewc jest chory i klienci muszą poczekać trzy tygodnie. Znacznie później wyszło na jaw, iż musiał poddać się zwyczajnej operacji wyrostka robaczkowego i po doskonale wyliczonych trzech tygodniach wrócił do pracy.
Trzecią parę butów kapitanowi pogryzł szczeniak. Było to obuwie, które po powrocie do domu zdjął z nóg, kapitan, rzecz jasna, nie pies, zostawił w przedpokoju i nieco może zlekceważył. Nie pogryzł wszystkiego, pies, oczywiście, nie kapitan, jeden bul był nietknięty, drugi natomiast w strzępach. Kapitan przypomniał sobie, że miał jeszcze stare buty, od dawna nie nadające się do noszenia, okazało się jednak, że szczeniak znalazł je już w pierwszej chwili wyrastania nowych zębów. Też zniweczył tylko jeden.
Mając do wyboru: letnie sandały albo dwa różne buty, kapitan zdecydował się na to drugie. Początek listopada był błotnisty, a buty w końcu miały ten sam kolor i różniły się tylko stopniem starości i odcieniem. Pies postąpił o tyle przyzwoicie, że z jednej pary pogryzł lewy, a z drugiej prawy.
Kupno butów jednakże okazało się nagle sprawą palącą. Kapitanowi brakowało czasu, postanowił załatwić to po drodze, między laboratorium kryminalistycznym a komendą. Wysiadł w Śródmieściu i odesłał wóz, zamierzając przejść się po sklepach.
Na odpowiednią parę trafił w drugim kolejnym, trwało to dziesięć minut, wyszedł ubrany już normalnie i pożałował, że nie zatrzymał pojazdu. Wielka, czarna chmura, na którą przedtem prawie nie zwrócił uwagi, właśnie nadeszła i lunął deszcz z gradem.
Kapitan nie był specjalnie wrażliwy, nie miał obaw, że się rozpuści, ale drobne, lodowate grudki za kołnierzem, walące z wielką siłą, zdegustowały go w najwyższym stopniu. Znajdował się akurat przy oszklonych drzwiach jakiejś kawiarni, wszedł do przedsionka, zastanowił się, czy nie posunąć się dalej i nie wypić może kawy, ale czasu miał mało, a koniec chmury było już widać. Postanowił przeczekać nawałnicę w przedsionku.
Stał może pół minuty, kiedy z sali wyjrzała kelnerka, zainteresowana gradobiciem.
— O rany! — powiedziała z podziwem do kogoś za sobą. — Ależ wali! Jak groch!
Przyglądała się przez krótką chwilę. Kapitan spojrzał na nią bez żadnych szczególnych powodów i wzrok jego padł na tacę, którą trzymała w rękach. Taca zastawiona była sprzątniętymi z jakiegoś stolika naczyniami, wśród nich zaś rzucała się w oczy popielniczka pełna zapałek, wyglądających na pogryzione. W umyśle kapitana błysnęła i kołatała się przez trzy sekundy tylko jedna myśl, wyobrażona rozmaitymi wariantami dwóch słów: pogryzione zapałki, gryźć zapałki, gryzł zapałki… Potem pojawiło się trzecie słowo: lubił gryźć zapałki. Kto, do pioruna, lubił gryźć zapałki…?
Mniej więcej w szóstej sekundzie kapitan przypomniał sobie, skąd mu się wziął amator zapałek. Ciężka zgryzota Jarzębskiego…
Kelnerka cofnęła się do wnętrza, bez chwili namysłu kapitan wszedł za nią. W małym korytarzyku na zapleczu znalazł się tuż za jej plecami, a zaraz potem przed nią.
— Chwileczkę, proszę pani. Bardzo przepraszam, ale z którego stolika sprzątnęła pani te śmieci?
Żeby nie było wątpliwości, wskazał popielniczkę z zapałkami. Kelnerka dopiero zaczęła dyżur, zdążyła przed deszczem, nie czuła się zmęczona i humor miała doskonały, a zagradzający jej drogę facet wydał jej się bardzo przystojny. Nie spytała zatem, co go to obchodzi.
— Z tego pod słupem — odparła bez oporu. — Dwóch panów siedzi, jeden z brodą. To mój rewir.
— A który gryzł te zapałki? Nie zauważyła pani?
— Ten drugi. Ten bez brody.
— Dziękuję pani — rzekł kapitan i skłonił się wytwornie, acz z pośpiechem.
Wrócił do przedsionka, przelotnie spojrzawszy na facetów pod słupem. Wyraźnie poczuł, jak mu się robi gorąco. Tajemniczy Zenek, marzenie podporucznika Jarzębskiego, niedosiężny pośrednik fałszerzy i prawa ręka szefa, lubił gryźć zapałki i była to jedyna, uzyskana przez władzę, wiedza o nim. Ten tutaj załatwił co najmniej dwa pudełka. Nie wyjdzie natychmiast, bo grad jeszcze wali, ale gdyby zdecydował się opuścić kawiarnię…
Automat telefoniczny wisiał w korytarzyku i nie było widać stamtąd ani drzwi wyjściowych, ani stolika pod słupem. Zatrzymywanie metodą „policja, pan pozwoli ze mną” odpadło, gość zwyczajnie pryśnie, a kapitan nie zacznie za nim strzelać, chociażby z tego powodu, że nie nosi przy sobie broni. Jeszcze ewentualnie pobić się z nim, wezwą radiowóz. ..
Grad przestał padać jak nożem uciął, za chmurą widać już było czyste niebo. Kapitan podjął decyzję, pomacał się po kieszeniach, znalazł żeton, wrócił do korytarzyka. Zaczął wykręcać numer, po dwóch pierwszych cyfrach przerywało, aha, to ten deszcz, połączenia telefoniczne w Warszawie nie lubią wilgoci, zaraza morowa, wszędzie kopana…
Kiedy wreszcie oderwał się od piekielnego automatu, wezwawszy stosowne posiłki, słońce błyskało w kałużach, a facetów przy stoliku nie było. Kapitana o mało szlag nie trafił. Znów zatrzymał się w przedsionku, bo na radiowóz już teraz musiał zaczekać i nagle usłyszał za sobą damski głos.
— Dzień dobry panu. Bandziora pan widział? Odwrócił się, z wysiłkiem symulując spokój i opanowanie. Za nim stała Chmielewska, którą pożegnał wyrzutami
wczoraj nad ranem. Teściowa.
— Witam panią — rzekł zimno. — Jakiego bandziora?
— Długo by mówić. Był w Konstancinie, należy do szajki, ale nie wiemy do której. Zawładnął samochodem mojej synowej i odjechał szczęśliwie. No, może nie bardzo szczęśliwie… Siedział przy stoliku pod słupem i właśnie przed chwilą wyszedł.
Uczucia kapitana strzeliły zgoła gejzerem. Koszmarna baba, sprawiająca ustawicznie same kłopoty i wprowadzająca idiotyczne zamieszanie, obdarzana niepojętą dotychczas tkliwością majora Borowickiego, nagle wydała mu się najcudowniejszą kobietą świata. Słusznie Borowicki ją kocha… Zarazem o wyjściu bandziora mówiła beztrosko, kretynka, chora krowa, jak można kochać złośliwą idiotkę… ?! I równocześnie, wbrew logice, eksplodowały w nim z trzaskiem wielkie, nieuzasadnione nadzieje.
— Niech pani mówi dalej — zachęcił zdławionym głosem. — Co pani o nim wie? Jak wyglądał? Wszystko w ogóle, im więcej, tym lepiej.
— No, wreszcie! — powiedziała skomplikowana kobieta z niezrozumiałą satysfakcją. — Przedwczoraj może mi trochę źle wyszło, ale teraz się chyba odmieni. Pominę początek, mało ważny. Odstawiłyśmy golfa na parking strzeżony, lunął deszcz, więc weszłyśmy do tej kawiarni.;.
— My, to kto?
— Moja synowa, mówię, i ja.
Kapitana na moment zatchnęło. Musiał odchrząknąć.
— Chcę zobaczyć tę legendarną postać! — powiedział znacznie gwałtowniej, niż miał zamiar. — Ona tu jest?
— Jest, siedzi i nie wie, kogo powinna bać się bardziej. Tego bandziora czy pana. Jeżeli zamierza pan zrobić jej coś złego, niech pan powie od razu, żeby zdążyła uciec. Wbrew pozorom, jest niewinna.
Chęci kapitan miał w sobie raczej mordercze, ale zdołał je ukryć. Łagodnym głosem zapewnił, że w niewinność młodszej Chmielewskiej wierzy granitowe, a nawet gdyby nie, ścigać ją zacznie od jutra. Dzisiaj chce ją tylko zobaczyć i zamienić z nią kilka miłych słów.
— W nerwach mógłby pan się trochę zapomnieć — powiedziała grzecznie starsza. —To ona rozpoznała bandziora. Odbyła z nim interesującą podróż, niech panu sama opowie. Ma przyjść tu, czy pan pójdzie tam?
Radiowóz właśnie nadjechał, w przedsionku pojawił się wywiadowca, kapitan zatem, wyjaśniwszy sytuację, mógł usiąść przy stoliku. Sam czuł wyraźnie, że oczy mu z głowy wychodzą, kiedy wbijał zachłanny wzrok w młodą damę.
— Dlaczego, do diabła, nikt mi nie powiedział, że pani jest tak piękną kobietą?! —wyrwało mu się, bo jednak, mimo zawodu, był mężczyzną.
— Bo, jak rozumiem, rozmawiał pan o mnie wyłącznie z majorem Borowickim — odparła piękność melancholijnie. — Dla niego jedyną piękną kobietą na świecie jest moja teściowa. Poza tym, to kwestia gustu. Od czego mam zacząć?
— Od ostatnich wydarzeń. Nie ma czasu na całość. Młodsza Chmielewska zeznawała przytomnie i treściwie, w ciągu trzech minut kapitan dowiedział się o wydarzeniach w Konstancinie i o podróży do Zielonki. Szczęście natury służbowej zaczęło go wypełniać dokładnie i gruntownie.
— I tu go właśnie zobaczyłam — kontynuowała zachwycająca dziewczyna. — Zostawiłyśmy golfa i weszłyśmy do środka ze względu na deszcz, chociaż żadnych knajp nie miałyśmy w planach…
— Zwykła głupota — wtrąciła wyjaśniająco teściowa. — Należało jechać dwoma samochodami.
— Widziałam go od tyłu, tak samo jak całą drogę — ciągnęła synowa. — Kłaki ma ułożone charakterystycznie, w taki długi dzióbek na karku. I gryzł zapałki, wtedy i teraz, to pewnie nerwowe. Zarys policzka i ucho też się zgadzały, ja mam pamięć wzrokową.
— A twarz? — spytał chciwie kapitan. — Rozpozna go pani z twarzy?
— A pewnie. Latarnia świeciła, wyleciał za mną na drogę i widziałam go w lusterku. Taka szeroka, rozlazła gęba…
— Jazda! — powiedział energicznie kapitan i podniósł się od stolika. — Pokaże pani miejsce i to już…!
Przez całą drogę do Zielonki podporucznik wpatrywał się w mój dowód osobisty tak, jakby nigdy dotychczas nie widział piękniejszej lektury. Zarazem słuchał w upojeniu opowieści o Mikołaju. Razem wziąwszy, delektował się wizją i fonią i wyglądało na to, że mógłby tak jechać aż do jutra.
Szczęście, jak nożem uciął, skończyło się w Zielonce. Całą ekipę udało mi się doprowadzić do rozstroju nerwowego, za trzecim objazdem tych samych miejsc zgrzytali zębami. Jechałam tu poprzednio w ciemnościach, możliwe, że nieco zdenerwowana, i widziałam tylko to, co w górze. Głównie latarnie. Miejsca skrętów mogłam odnajdywać nawet nie na oko, a wyłącznie wnioskując z czasu jazdy i nie bardzo mi to wychodziło. Pomyliłam się trzy razy, dotarliśmy do toru kolejowego, wróciliśmy na szosę i zaczęliśmy na nowo. Podporucznik całkowicie przestał mnie kochać.
Musiałam znaleźć ten piekielny dom. Wciąż jeszcze byłam podejrzana i tylko wystawienie bandziora na strzał ratowało sytuację. Rehabilitowało mnie i stanowiło rekompensatę za wszystkie kłopoty, jakich im podobno przyczyniłam. Bez domu złoczyńcy pójdę siedzieć…
Rozpoznałam go znienacka. Nagle, za zamkniętą bramą siatkowego ogrodzenia ujrzałam wyżej kształt drzew na tle nieba. Widziałam to przedtem w ciemnościach i przez sekundę, a jednak pozostało w pamięci.
— Tu! — wrzasnęłam gwałtownie, przerywając kierowcy nieżyczliwe mamrotanie pod nosem i odwróciłam się, bo już przejechaliśmy. — Ta zamknięta brama! Otwierał ją i latarnia się zgadza!
Zatrzymali się tuż za zakrętem, dwadzieścia metrów dalej. Była to ta sama droga, na której mnie zarzuciło, kiedy uciekałam przez psami i zbirem. Plan działania mieli chyba gotowy, bo nie naradzali się długo, jeden wysiadł, reszta czekała, razem siedziało nas w tym polonezie cztery sztuki. Posiłki prawdopodobnie plątały się w pobliżu, podporucznik oderwał się od pogawędki ze mną i rozmawiał z przyrządem. Jasne było, że najpierw muszą stwierdzić, co się w tym domu dzieje, nie płosząc podejrzanego osobnika. Jeśli osobnik jest obecny, pokazać mi go i upewnić się, czy nie nastąpiła głupkowata pomyłka. Dalszych poczynań nie siliłam się odgadnąć, przypomniałam tylko o psach.
— Dwa tam są — ostrzegłam. — Niechętnie nastawione do obcych gości i bardzo hałaśliwe.
— Podejdziemy bliżej — zadecydował podporucznik. —Nie do samej siatki, tylko tu, gdzie ten kawałek parkanu zasłania…
Ogólnie biorąc, panowała cisza. Dźwięki w rodzaju warkotu na szosie i łoskotu pociągu dobiegły z daleka i nie przeszkadzały. Psy było słychać, szczekały zajadle gdzieś za domem, w dzień były zapewne uwiązane przy jakiejś budzie.
— Na Bartka szczekają? — zaniepokoił się kierowca, który też wysiadł i podszedł do ogrodzenia razem z nami.
— Chyba nie, bo cały czas je słyszę jednakowo — odparł podporucznik.
Wrócił wywiadowca, przechodząc zwyczajnie przez furtkę obok bramy. Zawezwał nas gestem głowy.
— Dwóch gości siedzi w pokoju od tamtej strony — oznajmił. — Więcej nikogo nie ma, a psy zajęte kotem i świata bożego nie widzą. Warto popatrzeć, zanim ten kot ucieknie.
Kot nie zamierzał uciekać. Przeszedłszy na tyły budynku, przyjrzałam się scenie z zainteresowaniem. Rzeczywiście uwiązane były na długich łańcuchach tuż obok jakiejś szopy. Na dachu szopy siedział wielki kot i zachowywał się tak, że każdy pies miał prawo dostać szału. Spacerował po krawędzi, siadał na skraju dachu, wzgardliwym wzrokiem spoglądał na wrogów, niekiedy zaś symulował zamiar zejścia niżej. Naigrawał się z wyraźną satysfakcją. Widać było, że psy nie popuszczą, zabawa musiała trwać już długo, bo zachrypły, a zacięta nienawiść do kota skamieniała w nich na granit.
— Można zajrzeć przez te oszklone drzwi — poinformował wywiadowca. — Dołem najlepiej. Pani się podkradnie przy ścianie.
Zrozumiałam, że jestem najważniejszą osobą i od moich spostrzeżeń zależy wszystko. Podporucznik nie krył napięcia, widać było, że z całej siły zaciska zęby. Z lekkim żalem porzuciłam kocio—psie przedstawienie, chociaż bałam się trochę, czy kot nie przesadzi, i posłusznie przemknęłam pod murem budynku. Na czworakach dotarłam do portefenetru i zajrzałam tuż przy ziemi, osłaniając oczy dłońmi i przytykając twarz do szyby.
To, co ujrzałam, trwało prawdopodobnie jedną sekundę, chociaż wrażeń zawarło w sobie na tydzień. Pomieszczenie wyglądało na salon pełen wysokich połysków, znajdowało siew nim dwóch facetów. Znałam obu. Nie zdążyłam się zachłysnąć, bo jeden z nich wykonał gwałtowny gest, sięgnął ręką gdzieś za siebie, chwycił czarny przedmiot i rąbnął. Drugi odwracał się właśnie błyskawicznym ruchem, runął na tamtego. Nie tylko moja twarz była przytknięta do szyby, bo równocześnie z drugim strzałem rozległ się brzęk tłuczonego szkła. Nie udało mi się ustalić szczegółów i kolejności dalszych wydarzeń, w następnej scenie jeden z facetów leżał na podłodze, drugi zaś, skuty kajdanami, siedział pod ścianą. Znajdowałam się wewnątrz, w salonie, chociaż nie przypominałam sobie, żebym wchodziła. Wyjrzałam przez okno, psy i kot trwały przy swoim, nie wprowadzając żadnej odmiany.
Podporucznik brał chyba udział w pracach fizycznych, bo był lekko zdyszany. O mnie nic zapomniał, energicznym gestem ujął mnie za łokieć i wypchnął do sąsiedniego pokoju.
— No? — powiedział ze straszliwym naciskiem, spoglądając roziskrzonym wzrokiem.
Wiedziałam, że mu sprawię przyjemność.
— Ten, który leży, jest moim wczorajszym bandziorem — oznajmiłam rzeczowo. — Rąbnął w Konstancinie mojego poloneza, przyjechał tutaj, po drodze gryzł zapałki, a dzisiaj siedział w knajpie. Tego, który siedzi pod ścianą, widziałam raz, pod domem pana Torowskiego, i usłyszałam o nim bardzo mało, ale mogę powtórzyć.
— Bardzo proszę. Od razu. Skupiłam się.
— Przyczyna mojej pierwszej kłótni z panem Torowskim, dlatego pamiętam — wyjaśniłam na wstępie. — Podwiozłam go pod dom, nie wchodziłam na górę, rozmawialiśmy przez chwilę w samochodzie. Podjechał fiat, wysiadł z niego jakiś facet i pan Torowski nagle umilkł. Zirytowałam się, bo mówił coś ważnego, w każdym razie dla mnie to było ważne. Nie zwróciłabym może uwagi, gdyby nie urwał w pół słowa i nie wysiadł z takim pośpiechem, bez pożegnania. Interesowało mnie wszystko, co go dotyczyło, umilkł na widok faceta, więc się przyjrzałam. Zapomnieć go trudno, sam pan widzi. Mały, czarny, pękaty, złożony z kanciastych brył, łeb szczególnie i nawet nogi, nie wiem, co w tym było, ale nie wyglądały na walce, tylko na kanciaste słupy. Kantówka piłą ucięta i na tym chodził…
Podporucznik kiwał głową, w pełni podzielając moje wrażenia.
— Coś więcej o nim…?
— Inicjały poznałam. J. D. Spytałam później, co to za mazepa, pan Torowski mnie wtedy kochał, więc na pytanie odpowiedział. Niezbyt wyczerpująco, ale jednak. „Pan jot de —powiedział. — Interesująca postać. Lepiej, żebyś o nim zapomniała”. Jak widać, zalecenie spełniłam…
Podporucznik dyszeć przestał, za to dostał wypieków. Przez chwilę wyglądał tak, jakby wahał się, chwycić mnie w objęcia, paść mi do nóg, czy przegryźć gardło. Na wszelki wypadek odsunęłam się dwa kroki w tył.
— Jednak powinienem być pani wdzięczny — zdecydował się w końcu i widocznie wyzbył się rozterki, bo przestałam być ważna.
— Zostanie pani odwieziona — rzekł pośpiesznie, z lekkim roztargnieniem. — Teraz niech się już pani do niczego nie wtrąca…
W kwestii kota uspokoiłam się, bo znudziła mu się zabawa i znikł z dachu, zeskakując gdzieś na drugą stronę szopy. Psy dostrzegły obcych ludzi, ale szczekały już tylko z obowiązku, przychodziło im to z trudem, od nadmiaru emocji chyba trochę osłabły. Podsłuchałam, co podporucznik mówił do radiotelefonu.
— Mamy Dominika, strzelał do Zenka — relacjonował, a w jego głosie brzmiały bez mała fanfary. — Zenek ranny, ale nic takiego. Nie, nie w głowę, ramię, może obojczyk. , Jasne, w naszych oczach… Jasne, że ślepy traf, cudowny zbieg okoliczności… A, bo jeszcze kot zajął psy… Nie, mnie się nic nie stało, ja to wyjaśnię osobiście…
— I co to było takiego, ta czarna pokraka? — spytała z lekką irytacją moja teściowa.
— Primo, nie czarna —odparł major Borowicki, wyraźnie rozbawiony. — Blondyn, nieco łysy, nosił perukę. To właśnie ten Dominik, szef przedsiębiorstwa. Wreszcie go mają. Secundo, Zenek sypie. Miał czas przemyśleć sprawę, bo wiedział, że z nim jedziesz. Zastanawiał się, kim jesteś, zamierzał cię zabrać do domu i nieco przycisnąć.
— Co ty powiesz — zdziwiłam się niechętnie. — Nie przyszło mu do łba, że ucieknę?
— Trudno przeleźć przez oparcia. A od zewnątrz psy pilnowały. Nie mógł wiedzieć, że jesteś wygimnastykowana.
— I rzeczywiście nie miał czym jej gonić?
— Nie miał. Jego samochód został w Konstancinie. Oczywiście zarejestrowany na osobę fikcyjną…
Z zainteresowaniem słuchałyśmy pozostałych wyjaśnień. Dominik poczuł się wreszcie zagrożony, ale jedynym człowiekiem, który o nim wiedział wszystko, był właśnie Zenek. Postanowił usunąć Zenka, posługując się jego własnym pistoletem, bo ręczna robota nie wchodziła w rachubę, Zenek jest silny jak byk. W pośpiechu nie mógł tego dobrze zorganizować, przyjechał do Zielonki własnym samochodem… nie własnym, cudzym, i zostawił go pod byle która obcą bramą. Niemniej, gdyby sytuacja ułożyła się inaczej, gdyby gliny ze świadkiem spóźniły się bodaj parę minut, miał szansę się wyłgać…
— Jak to? — przerwała moja teściowa ze zdumieniem i zgorszeniem. — Nie śledzili go?
Major Borowicki przez chwilę wyglądał tak, jakby toczył w nim walkę gromki śmiech z gorzkimi łzami. Z wyraźnym wysiłkiem zachował umiar w prezentacji uczuć.
— Śledzili. Ale znów się przyplątało kilka przypadków. Odjechał spod ministerstwa służbowym wozem, pojechali za nim i na chwilę zgubili go na Chocimskiej. Wjeżdżali od strony placu Unii, tam jest postój taksówek, parking i wieczna giątwa. Wlazła im pod samochód facetka z torbami, zwolnili, żeby jej nie przejechać, skorzystał z tego mały fiat, który wycofał się z parkingu. Mieli do wyboru, staranować go albo przeczekać, przeczekali, a wóz Dominika pojechał Chocimską. Ruszyli w końcu za nim i jeszcze zdążyli dostrzec, że skręca w Willową. Pod szpitalem zastawiła ich karetka pogotowia, przez radio wezwali pomoc, wiadomo było, w którą stronę pojedzie, bo tam są jedne kierunki ruchu, przejął go drugi wóz, dojechali za nim z powrotem do ministerstwa i wówczas okazało się, że tego pacana w środku nie ma. Zwracam wam uwagę, że jest to kurdupel, siedział z tyłu, łeb mu nad oparcie nie wystawał i od początku wcale go nie było widać. Teraz już wiadomo, że wysiadł na Chocimskiej przy szpitalu, akurat jak go stracili z oczu, przeczekał w przedsionku, złapał taksówkę, dojechał do swojego forda i udał się do Zielonki. Ford nie był pilnowany, skubaniec miał go w zapasie, trzymał pod duńską ambasadą. Jest to samochód kompletnie obcego faceta, nieobecnego w kraju i powinien stać w garażu na Żoliborzu, a nie na Starościńskiej. Mercedes Dominika, oficjalna własność, jeździł akurat po mieście z Dominikową w środku…
Słuchałyśmy z wielkim zainteresowaniem. Bystry chłopiec z tego pękatego bałwana, liczne ścieżki sobie przygotował.
— Zlekceważyli sprawę — skrytykowała moja teściowa. —Należało oka od niego nie odrywać przez całą dobę na okrągło.
Satysfakcji majora Borowickiego nic nie mogło stłumić.
— Nie zapominaj, że tak naprawdę wiadomo o nim dopiero od paru dni. Inwigilacja wysokiego urzędnika państwowego musi być zlecona odgórnie, kamuflował się pierwszorzędnie, a podejrzeniami Jarzębski mógł się wypchać. Nieboszczyk Torowski natomiast odwalał robotę prywatnie, hobbystycznie można powiedzieć, i miał swobodę działania. Nie wiem, czy sobie zdajecie sprawę, że gdyby ta podtarczyńska melina ocalała, oni spokojnie przystąpiliby do pracy na przykład za miesiąc. Zabójstwo padło na Głoska i Kowalskiego, otóż żaden z nich nigdy w życiu nie widział Dominika na oczy, pośrednikiem był ten Zenek z Zielonki, a o nim wiedzieli to samo, co wszyscy. Że lubi gryźć zapałki…
— Jezus Mario — skomentowałam ze zgrozą.
— A ci dwaj na dworcu — zaczęła moja teściowa. — Przez nich do fotografa…
— Obaj uciekli. Funkcjonariusze wkroczyli w zwyczajną awanturę, nikt nikogo nie zabił, nikt ich nie gonił z przesadną zaciętością. Wylegitymowali tego, co siedział, bo dostał bykiem w żołądek, a on wydawał się osobą postronną. Nie notowany. Została im płachta brezentowa i wyszło na jaw, owszem, ściśle biorąc przedwczoraj, że na tej płachcie są odciski palców Grodziaka i Torowskiego. Od spodu, ona jest podgumowana.
— A moje? — zainteresowałam się.
— Twoich tam nie było. Płachta została chyba uprana…
— W ciągu pięciu lat chyba wielokrotnie — zauważyła moja teściowa. — O ile wiem, Mikołaj uwielbiał pranie.
— A tym zabójcom co? Udowodnili? Przyznali się sami?
— Wbrew pozorom, postęp techniczny istnieje nawet i u nas. Zabójcy mieli rękawiczki, buty, zelówki, jakąś odzież… Pożałowali drugich rękawiczek i noża…
— Chciałabym jeszcze wiedzieć, jakim sposobem oni do mnie tak szybko dotarli — wyznałam ponuro. — Notowana, o ile wiem, nie byłam, dopiero teraz będę. Zdaję sobie sprawę, że zostawiłam u Mikołaja torebkę, ale nie było w niej żadnych dokumentów, a ta świętej pamięci zaraza z przeciwka mojego nazwiska nie znała…
Major Borowicki, najwyraźniej w świecie, znów zaczynał bawić się doskonale.
— Przez piwo — odparł i otworzył nową puszkę.
— Przez jakie piwo? — spytałyśmy obie z teściową równocześnie i bardzo podejrzliwie.
Janusz wyjaśnił. Przez otwieracz do kapsli, jedyny przedmiot, na którym odciski palców były bardziej urozmaicone. Płaski, stalowy, gładki, utrwaliły się na nim świetnie…
— No tak — skomentowała moja teściowa z rozgoryczeniem. — To jest ten otwieracz, który ci dałam dwa miesiące temu, a dostałam go w zeszłym roku od Alicji. Nosiłam w torebce, nie używałam i na pewno nie przyszło mi do głowy, żeby go wycierać…
— Wracając do tematu — podjął Janusz z naciskiem i z nieco mniejszym rozweseleniem. — Joanna nie jest bezpieczna. Rozzłościłam się od razu.
— Bo co? Naprawdę uważacie, że te wybrakowane niedobitki poświęcą resztę życia wendecie? Nie popuszczą, aż się mnie zakopie na cmentarzu? Sól w oku jestem i kłoda na drodze?
— Nie. Murzynka.
— Co?
— Murzynka. Jako Murzynka namieszałaś im przerażająco.
— Czym niby? — skrzywiłam się z niedowierzaniem. Major Borowicki wyliczył porządnie na palcach.
— Pojawiłaś się znienacka i wzbudziłaś wzajemną nieufność, bo każdy zaczął podejrzewać każdego o posiadanie tajemniczej wtyczki. Sprowokowałaś przyjazd do kraju Romana Pergiel, czyli Lawiny. Spowodowałaś chwilowe zawieszenie działalności, dzięki czemu wpadła w ręce policji kolejna przesyłka wielkiej wartości. Mogą uważać, że przez ciebie nie odzyskali tej pierwszej, rąbniętej z dworca torby. Zrobiłaś zamieszanie, przyczyniłaś się do kolosalnych strat i nikt z nich nie wie, co wiesz i co jeszcze możesz zrobić…
— Przez jeden wygłup na wyścigach! —wykrzyknęła moja teściowa z podziwem.
— No właśnie, przez jeden wygłup. Co ci do głowy wpadło, na litość boską, żeby się w to wtrącać?!
— Z euforii — mruknęłam. — Tiers pojedynczymi końmi…
— A do kompletu, tylko przez ciebie Lawina się załamał i zaczął sypać…
Zła byłam i niezadowolona z życia, ale Lawiną mnie rozśmieszył. Na prośbę kapitana Rosiakowskiego zgodziłam się na konfrontację i efekt był imponujący. Zacięty Lawina zapierał się zadnimi łapami i przeczył wszystkiemu aż do chwili, kiedy nagle ujrzał przed sobą widmo straszliwe. Pojawiłam się przed nim w lekkim półmroku i uczyniłam prawdopodobnie wrażenie zmory, strzygi, względnie upiora, bo omal się nie udusił. Zgłupiał do tego stopnia, że złamał się w jednym mgnieniu oka i runął zeznaniami, niczym prawdziwą lawiną. Co drugie zdanie dopytywał się gorączkowo, czy aby na pewno dobrowolne przyznanie się do winy stanowi okoliczność łagodzącą. Z niechęcią pozwoliłam wyprowadzić się z pomieszczenia, bo widowisko było dużego formatu.
— I jeśli zorientują się w końcu, że Murzynka to ty, nie darują — dołożył major Borowski, dolewając mi na pociechę prawdziwego Carlsberga. — Grosza złamanego nie dam za twoje życie. Fałszerze siedzą gremialnie, ale ta mafia od przemytu narkotyków jest zbyt rozgałęziona. Trochę się to ukróciło, Danią ma sukcesy, u nas Rosiakowski połowę towarzystwa wyłapał, jednakże nie ma się co łudzić, koniec to nie jest. Z miejsca rozzłościłam się jeszcze bardziej.
— To niby co mam zrobić? Zamknąć się w klasztorze czy przerobić na albinoskę?
— Wyjechać. Omawiałem tę sprawę. Przynajmniej na jakiś czas i w żadnym wypadku nie do Danii.
Moja teściowa pokiwała głową tak energicznie, że piwo jej się wychlapnęło ze szklanki.
— I pociągiem. Samochód znają, a w samolocie pada nazwisko. Co prawda lista pasażerów ciągle stanowi tajemnicę stanu, ale skutki głupowatych przypadków bywają takie, jak widać. Nie kuśmy losu.
Otworzyłam usta, żeby gwałtownie zaprotestować, i zamknęłam je bez słowa. Uświadomiłam sobie nagle, że nie trzyma mnie tu nic poza patriotyzmem. Osobnik, który rok temu złagodził moje stresy po Mikołaju, jakoś przestał mi się wydawać atrakcyjny i na dobrą sprawę całkowicie wyleciał mi z głowy, nie zauważyłam nawet, że nie widziałam go na oczy od sześciu tygodni. Zawód mam międzynarodowy, języki znam…
— A przypominam ci, że Paweł w aferze nie wyszedł — mruknęła teściowa.
Lepiej ode mnie wiedziała, co stanowi moją zadrę życiową. Nie zamierzałam głupio zaprzeczać. Kiwnęłam głową i myśl zaczęła mi się nawet podobać…
— Nie mam ambicji, żeby być pępkiem świata, ale chciałbym przynajmniej istnieć — powiedział Paweł spokojnie. —W ostatnich latach to życzenie okazało się wygórowane. Niedostatek uległości w moim charakterze dał rezultat, który właśnie oglądasz.
Rozejrzałam się po skromnym mieszkaniu—pracowni. Zajmowało przestrzeń przeszło dwustu metrów kwadratowych i mieściło się na dwóch poziomach, z sypialniami i łazienkami na górze, a salonem i pracownią na dole. Przez ogromne okno widziałam zamglony nieco Paryż.
Przyjechałam tu, zgodnie z ustaleniami, pociągiem. Nikt mnie nie śledził, co sprawdziłam starannie. Zakwaterowałam się w tanim hotelu i jeszcze w godzinach pracy zdążyłam do niego zadzwonić. Miał własne biuro, pracownia w domu stanowiła element dodatkowy. Wbrew samej sobie szanując jego parszywe szczęście małżeńskie, nie chciałam dzwonić do mieszkania, ponadto perspektywa nadziania się na tę jego cholerną, piękną, ohydną, znienawidzoną żonę napełniała mnie żywą niechęcią.
— Na długo przyjechałaś? — spytał od razu.
— Nie wiem — odparłam smętnie. — Możliwe, ze na całe życie.
— Spadłaś mi z nieba. Bez względu na okoliczności towarzyszące angażuję cię do pracy od dziś. Robię magazyny handlowe i do ciebie należy kolor.
Podwójne niebo otwarło się przede mną wśród upojnych dźwięków. Zgodziłam się bez sekundy wahania. Komplikacje ze swoją babą niech sobie załatwia we własnym zakresie, ja w tym uczestniczyć nie muszę. Podał mi adres, pod który miałam się zgłosić przed wieczorem i odłożył słuchawkę. Rozumiałam, że będzie to jakieś miejsce pracy i prywatność mieszkania, wyraźnie należącego do niego, zaskoczyła mnie nieco.
— Co to jest? — spytałam podejrzliwie od progu, gestem wskazując apartament.
— Mój dom.
Omal się nie cofnęłam.
— Twoja żona z wałkiem czeka za drzwiami?
— Nie wiem, co robi moja była żona — odparł na to i wciągnął mnie za rękę do salonu, trochę przemocą, bo w nogach poczułam wyraźny paraliż. — Aśka, powiem ci od razu. Nic lepszego nie mogło mnie spotkać niż ty. Zbiegło nam się jak po praniu…
Byliśmy sami. O mój Boże… Miałam go dla siebie. Jakimż koszmarnym kretynem był Mikołaj, jakimż podlecem jego poprzednik, jakimż dnem absolutnym jego następca… Paweł tkwił we mnie, w paznokciach i cebulkach włosowych…
Wszystkie rzeczy zostawiłam w hotelu, ale nie miało to najmniejszego znaczenia. W dwie godziny później wróciliśmy do mniej więcej normalnej rozmowy i spytałam, co się właściwie stało.
— Ulgą dla mnie będzie komuś to wreszcie powiedzieć. Tobie. Nikomu innemu nie mogłem…
Okazało się, że w jego życie wkroczyła komplikacja, można powiedzieć, biologiczna. Z pierwszego małżeństwa jego żonie pozostał syn, wychowywany przez pierwszego męża. Oddała mu go, bo dziecko uwielbiało ojca, ale walki o odzyskanie potomka nie zaprzestała nigdy. Kilka lat temu odniosła wreszcie zwycięstwo, ponieważ pierwszy mąż wzbogacił się o dwoje następnych dzieci z drugą żoną i przestał upierać się przy swoim, dziecko zaś poczuło się mniej ważne i wolało wrócić do matki.
Z miejsca stało się postacią pierwszoplanową. Póki było młodsze, pół biedy, ale obecnie rozwydrzony siedemnastoletni bucefał, wychowany w nieograniczonym dobrobycie, wypełnił świat bez reszty. Mogłam to sobie doskonale wyobrazić, znałam takie sytuacje. Paweł przestał się liczyć jako jednostka ludzka, przeistoczył się w maszynę do produkowania szmalu, coraz więcej i więcej, a młodzieniec upłynniał wszystko w żywym tempie. Mamusia patrzyła na to z tkliwym uśmiechem.
— Nie zamierzam ukrywać, że ona ciągle jest piękną kobietą — mówił Paweł z wyraźnym zadowoleniem. — Amok ją opętał nie do pojęcia, a na mnie przestało jej zależeć całkowicie. Nie wytrzymałem. W dodatku poleciał na nią cholernie dziany gość, nawet mu się nie dziwię, z radością poszła na zmianę układów, bo w pierwszej kolejności kupił gnojowi ferrari. Nie wiem, złe w nią wstąpiło czy zawsze miała utajonego szmergla i prawda wyszła na jaw dopiero w obliczu gówniarza, w każdym razie bez szkody dla zdrowia usunąłem się na stronę. Nie żywię pretensji, matka może na pewno uwielbiać syna, ale niech to robi bez mojego udziału. Chyba że…
Zawahał się. Popatrzył na mnie.
— Powiem ci coś, czego nie powiedziałem nikomu nigdy w życiu. Chciałem mieć własne, chociaż jedno. Przy pierwszej żonie nie było warunków, druga nie mogła mieć dzieci, a trzecia nie chciała. Teraz widać dlaczego, wszystkie inklinacje macierzyńskie ulokowała w tym chłopaku i marzyła o chwili, kiedy go odzyska. Całe lata nie zdawałem sobie z tego sprawy i możliwe, że teraz moja uraza spęczniała i znalazła ujście. Ma dziecko, ja bym też chciał, a ona mi tego odmówiła…
W tym właśnie momencie uświadomiłam sobie ostatecznie, że go kocham. Kochałam go przez cały czas, poprzez męża, wszystkich gachów i Mikołaja. Wariatka, nic innego…
— Masz na widoku jakąś kolejną żonę? — spytałam ostrożnie, starannie ukrywając uczucia. :  — Owszem — odparł i zanim wypowiedział następne słowo, zdążył mnie trafić taki szlag, że o mało się nie udusiłam. — Ciebie. O ile się zgodzisz.
Głos, mimo wstrząsu, wyszedł ze mnie sam.
— Owszem, zgodzę się. I też powiem ci prawdę. Chciałam cię mieć za męża przez te wszystkie lata. I nawet nie mam oporów, żeby coś urodzić. Przychodzi mi to bez trudu…
Po raz pierwszy w życiu zobaczyłam na jego twarzy taki wyraz i uznałam, że właśnie wkraczam do raju.
— Jeśli chcesz wiedzieć, od pierwszej chwili chciałem się z tobą ożenić — wyznał spokojnym głosem. — Ale zdaje się, że jakoś nam się nie składało. I byłem święcie przekonany, że ci nad życie zależy na tych dupkach żołędnych z pierwszym mężem na czele. Mnie, owszem, tolerujesz…
— Wzajemnie…
Nie musieliśmy na ten temat mówić nic więcej. W gruncie rzeczy wiedziałam, że ten raj będzie wybrakowany, Paweł miał trudny charakter, ja też nie od macochy, ale po tylu doświadczeniach, po latach rożnych szarpań i tragedii, człowiek nabiera wyrozumiałości. Żyj sam i daj żyć innym. Chyba sobie damy radę, a w cichości ducha zawsze chciałam mieć trzecie dziecko.
— Wiesz, mam wrażenie, że czuję w sobie wdzięczność dla tego całego Mikołaja — rzekł Paweł, wyciągając z barku szampana. — Uczcijmy chwilę. Zdaje się, że udało nam się dogadać wyłącznie przez kretyński zbieg okoliczności.
Podstawiłam mu kieliszek i pomyślałam, że ma rację. Nie byłoby mnie tu w tej chwili, gdyby nie idiotyczna płachta Mikołaja, cerowana przy pomocy końskiej podkowy. A jednak końska podkowa przynosi szczęście. Może nietrwałe. Nie szkodzi. Grunt, że właśnie weszło mi w ręce.
Stanowczo postanowiłam być szczęśliwa tak długo, jak tylko zdołam…
